## Aionian Bible
## File Name: Holy-Bible---Romani-Vlax---Chergash-Luke---Source-Edition.VPL.txt
## File Usage: Holy-Bible---Romani-Vlax---Chergash-Luke
## File Created: 04/23/2021 09:57:46
## File Purpose: Supporting resource for the Aionian Bible project
## File Location: http://resources.AionianBible.org
## Publisher Name: Nainoia Inc
## Publisher Contact: http://www.AionianBible.org/Publisher
## Publisher Mission: http://www.AionianBible.org/Preface
## Publisher Website: http://NAINOIA-INC.signedon.net
## Publisher Facebook: https://www.Facebook.com/AionianBible
## Source URL: http://ebible.org/Scriptures/rmyChergash_vpl.zip
## Source Date: 04/21/2021 21:07:06
## Source Text: unaltered below
##

LUK 1:1 Poštuime Teofile, ramov tuće zbog godova kaj but džene line te ramon okola događajurja save o Del obećisarda majsigo prekal e prorokurja, a save dogodisajle maškar amende.
LUK 1:2 Von godova ramosardine prema okova so phendine e očevidcurja, thaj sluge e Alavešće.
LUK 1:3 Zato vi me odlučisardem Teofile, te ramov tuće sa po redo, pošto pomno sa katar o početko istražisardem,
LUK 1:4 gajda aveja sigurno kaj si okova sikavipe savo primisardan pouzdano.
LUK 1:5 Ande vrjama kana vladilas o Judejsko caro o Irod, sas varesavo rašaj savo akhardolas Zaharije andar e Avijasko rašajesko redo. A e lešći romnji sas isto andar e Aronosko pleme. Lako alav sas Jelisaveta.
LUK 1:6 A liduj sas pravedne anglo Del, thaj trainas sa po zakono thaj pe okova so sas odredime anglo Gospod, bi manako.
LUK 1:7 A naslen čhavra, kaj e Jelisaveta našti ačhelas khamni, a liduj već phurile.
LUK 1:8 Jek đes kana o Zaharija služilas e Devlešće ando Hramo kaj po dužnost avilo o redo kana lešći grupa rašaja trubunas te služin,
LUK 1:9 prema e rašajengo običaj odabirisardine les gajda kaj čhudine e kocka te del ando Svetište e Gospodesko te kadil.
LUK 1:10 Pale vrjama kana kadilaspe ando Hramo, sa o them sas avri thaj molinaspe.
LUK 1:11 A e Zaharijašće sikadilo o anđeo e Gospodesko savo ačhelas pe desno rig e žrtvenikosko katar savo kadilaspe.
LUK 1:12 Kana dikhla les o Zaharije, zurale darajlo.
LUK 1:13 A o anđeo phendas lešće: “Na dara, Zaharija! Kaj si ašundi ćiri molitva: e romnji ćiri e Jelisaveta bijanela tuće čhave, thaj tu dele alav Jovan.
LUK 1:14 Zbog leste aveja bahtalo thaj radosno, thaj e buten raduila lesko bijandipe.
LUK 1:15 Kaj avela baro anglo Del. Či pijela mol niti pimo savo matarel. Pherdola e Sveto Duhosa još ando đi pire dejako.
LUK 1:16 Vo boldela e but Izraelconen e Gospodešće lenđe Devlešće.
LUK 1:17 Džala anglo Gospod sago glasniko pherdo duho thaj sila, sago o proroko Ilija. Pomirila e dades lešće čhavenca a e nepokorne umurja boldela gajda te prihvatin o razumnost okolengo save si pravedne. Pripremila o theme pale e vrjama kana o Gospod avela.
LUK 1:18 A o Zaharija phendas e anđelošće: “Sar me džanava kaj godova avela čače? Kaj sem me purano thaj e romnji mungri dija ande pire purane brš.”
LUK 1:19 A o anđeo phendas lešće: “Me sem o anđeo Gavrilo, savo ačhav anglo Del te služiv, thaj bičhaldo sem te ćerav svato tuva thaj te javiv tuće akaja bahtali nevimata.
LUK 1:20 Zato kaj či paćajan akana zanemija thaj naštik ćereja svato džiko đes dok či avel e vrjama pale godova thaj mungre alava či pherdonpe.”
LUK 1:21 A o them ažućarelas avri e Zaharija, thaj začudisajle so gaći zadržisajlo ando svetište e Hramosko.
LUK 1:22 A kana napokon inljisto, naštik ćerelas svato, nego e znakonenca probisardas te phenel lenđe so sas ando Hramo, thaj von haćardine kaj sas les viđenje ando svetište e Hramosko.
LUK 1:23 Thaj kana završisajle e đesa lešće službaće ando hramo o Zaharije đelotar ćhere.
LUK 1:24 A posle godola đesa lešći romnji e Jelisaveta ačili khamni, thaj pandž čhon či inkljelas avri andar piro ćher thaj motholas:
LUK 1:25 “O Gospod milostivo dikhlas pe mande kaj fuljardas mandar o ladžavo anglo them.”
LUK 1:26 Kana e Jelisaveta sas khamni šov čhon, o Del bičhaldas e anđele Gavrilo ando cikno Galilejsko gav savo akhardolas Nazaret
LUK 1:27 ke Marija savi sas još čhej thaj sas mangli palo manuš, savo akhardolas Josif. Vo sas potomko e carosko Davidosko.
LUK 1:28 Kana o anđeo dijas late andre phendas laće: “Raduitu, kaj o Del si pherdo milosti prema tute! O Gospod si tusa.”
LUK 1:29 Pe godola alava e Marija uznemirisajli thaj počnisarda te gndil so značisarel godova pozdrav.
LUK 1:30 A o anđeo phendas laće: “Na dara Marija! Kaj o Del iskažisardas tuće piri ljubav.”
LUK 1:31 Ake ačheja khamni, thaj bijaneja čhave saves deja alav Isus.
LUK 1:32 Vo avela baro, thaj akhardola Čhavo e Majbaresko, thaj o Gospod Del delales autoriteto te vladil sago o caro David savo sas lesko prapapo.
LUK 1:33 Vo vladila e Jakovešće plemenova dži ko veko, thaj lešće carstvošće či avela krajo.
LUK 1:34 A e Marija phendas e anđelošće: “Sar godova avela kana sem me još čhej?”
LUK 1:35 A o anđeo phendas laće: “O Sveto Duho fuljela pe tute, thaj e Sila e Majbare Devlešći avela pe tute thaj zasenila tut. Zato vi okova savo bijandola avela sveto, thaj akhardola o Čhavo e Devlesko.
LUK 1:36 Ake vi ćiri bibi e Jelisaveta, ačhili khamni ande piri purani vrjama, avela lat čhavo. Okoja isto manušnji pale savi phenenas kaj naštik avela čhavra već si šov čhon khamni!
LUK 1:37 Kaj e Devlešće khanči naj nemoguće!”
LUK 1:38 A e Marija phendas lešće: “Ake, sluškinja sem e Gospodešći. Neka avel manđe pe ćire alava.” Thaj o anđeo đelotar latar.
LUK 1:39 Varesave đesa maj posle e Marija siđardas ande gorsko krajo e Judejako.
LUK 1:40 Kana aresli okote dija ande Zaharijasko ćher, thaj pozdravisajli e Jelisavetava.
LUK 1:41 Kana e Jelisaveta ašunda e Marijako pozdrav, o čhavro huklo ando lako đi, a e Jelisaveta pherdili e Sveto Duhosa.
LUK 1:42 Pale godova e bahtatar čhutas muj e bare glasosa: “Maj blagoslovime san tu Marijo katar sa e manušnja, thaj blagoslovime o čhavro ande ćiro đi.
LUK 1:43 Savi čast siman, te tu e dej mungre Gospodešći aves mande!
LUK 1:44 Kaj ake čim o pozdrav ćiro avilo džike mungre kan, e bahtatar o čhavro huklas ande mungro đi.
LUK 1:45 Blago tuće kaj paćajan kaj pherdola okova so phendas tuće o Gospod!”
LUK 1:46 E Marija askal phenda: “Barjarel e duša mungri e Gospode!
LUK 1:47 Thaj raduilpe o duho mungro e Devlešće mungre Spasitelješće.
LUK 1:48 Kaj milostivo dikhla pe mande pe piri ponizno sluškinja, katar akana sa e manuša akharena man blagoslovime.
LUK 1:49 Kaj o silno Del, savesko si alav sveto, ćerdas manđe baro lačhipe.
LUK 1:50 Kaj o Del si milostivo; e milost lešći si katar e čang dži ke čang okolenđe save daran lestar.
LUK 1:51 Pire moćno vastesa ćerel silne dela thaj odbacisardas pestar okolen save si barikane ande pire ile.
LUK 1:52 Čhudas tele katar o prestolje e vladaren, a vazdas e poniznonen.
LUK 1:53 E bokhalen čaljarda e lačhipeja, a e barvalen mukla čuče vastenca.
LUK 1:54 Huklo ando pomoć pire slugenđe e Izraelconenđe thaj či bistardas te avel milostivo
LUK 1:55 sago kaj obećisardas amare pra paponenđe, e Avraamešće thaj lešće potomkonenđe dži ko veko.
LUK 1:56 A e Marija ačhili ke Jelisaveta varekaj katar trin čhon, thaj askal boldapes ćhere.
LUK 1:57 A e Jelisavetaće avili e vrjama te bijanel thaj bijanda čhaves.
LUK 1:58 Kana ašundine laće komšije thaj laći familija kaj o Gospod sas gajda lačho thaj milostivo prema late, raduisajle zajedno lasa.
LUK 1:59 A kana e čhavres sas ohto đes o them ćidape po obred te obrezin e čhavre. Thaj line te denle alav Zaharija, sago kaj bučhol lesko dad.
LUK 1:60 Ali e Jelisaveta phendas: “Na! Lesko alava avela Jovano!”
LUK 1:61 A von phendine laće: “Pa khonik ande ćiri familija či bučhol gajda.”
LUK 1:62 Zato e znakonenca phučline e čhavrešće dades sar vo kamel te del alav e čhavres.
LUK 1:63 O Zaharija manglas e pločica pe savi počnisarda te ramol thaj ramosardas: “Jovano si lesko alav.” Thaj savora začudisajle.
LUK 1:64 Thaj odma o Del putardas lesko muj thaj oslobodisardas lešći čhib thaj o Zaharija počnisardas te ćerel svato thaj te slavil e Devle.
LUK 1:65 A e Devlešći dar lija sa lenđe komšijen po gorsko krajo e Judejako, thaj ćerelas pes svato pale akala događaja.
LUK 1:66 Thaj savora save ašundine pale akala događaja, gndinas thaj phučenas pes ande peste: “So avela katar akava čhavro? Čačes si o vas e Gospodesko pe leste.”
LUK 1:67 O Zaharije, o dad e čhavresko, pherdilo e Sveto Duhosa, thaj prorokuisardas alavenca:
LUK 1:68 “Blagoslovime o Gospod Del e Izraelosko kaj avilo thaj izbavisarda pire theme!
LUK 1:69 Vazdas amenđe silno spasitelje andar o potomstvo pire slugasko e Davidesko,
LUK 1:70 sago kaj dumut obećisardas po muj pire svete prorokonengo
LUK 1:71 kaj izbavila men katar amare dušmaja thaj andar e vas savorenđe save mrzanmen.
LUK 1:72 Sas milostivo amare pra dadenđe thaj održil piro sveto savezo,
LUK 1:73 e solah savi dija e Avraamešće amare pra dadešće.
LUK 1:74 Izbavisarda amen andar amare dušmajenđe vas, te šaj služis lešće bi darako,
LUK 1:75 ando svetost thaj ande pravda angle leste dokle god sam džude.
LUK 1:76 Aj tu, Jovane čhaveja mungreja, akhardoja proroko e Majbare Devlesko kaj džaja anglo Gospod te lačhares lesko drom.
LUK 1:77 Sikaveja e Devlešće theme sar te pindžaren o spasenje kroz o jartipe lenđe bezehendar.
LUK 1:78 Zbog e bari milost amere Devlešći, osvanila amenđe andar e visine e nevi detharin a
LUK 1:79 te anel svetlo okolenđe save train ando tunjariko thaj ande dar katar o smrto thaj te upravisares amare pungre po drom e mirosko.
LUK 1:80 A o čhavro Jovano barjolas thaj zuravolas ando duho. Kana barjilo, trailas ande pustinja sa dok či započnisardas e javno služba angle Izraelcurja.
LUK 2:1 p Ande godoja vrjama kana bijandilo o Jovano, inkljisti e zapoved katar o rimsko caro Avgusto te sa o them savo trailas ando Rimsko carstvo avel ramome ando popis stanovništva.
LUK 2:2 Akava sas o prvo popis kana o Kvirinije vladilas e Sirijava.
LUK 2:3 Savora teljardine te prijavinpes palo popis ande gava kaj sas bijande lenđe pra papurja.
LUK 2:4 Gajda vi o Josif teljardas andar o gav Nazarat andar e Galilejsko regija, ando Vitlejem e Judejsko regija kaj sas o David bijando, kaj o Josif sas potomko e Carosko Davidesko
LUK 2:5 te prijavilpes palo popis zajedno pire verenicasa e Marijasa savi sas khamni.
LUK 2:6 Dok sas ando Vitlejem avili laći vrjama te bijanel.
LUK 2:7 Bijandas pire prvo čhaves, paćardale, thaj čhutale ande jasle kaj nas than ande gostijonica.
LUK 2:8 Ande godoja isto regija savi sas paše pašo Vitlejem sas e pastirja save inćarenas e raćaći straža pe pašnjakurja ke pire bakhre.
LUK 2:9 Andar jekhvar o anđeo e Gospodesko ačhilo maškar lende, thaj obasjaisardalen e slava e Gospodešći, a von zurale darajle.
LUK 2:10 A o anđeo phendas lenđe: “Nadaran! Kaj ake, anav tumenđe e bahtali nevimata pe bari bah sa e themešće.
LUK 2:11 Kaj ađes bijandilo tumenđe o Spasitelj, savo si o Gospod Hristo ando gav kaj bijandilo o caro David!
LUK 2:12 Ake o znako pe savo pindžarena les: araćhena e čhavre paćarde sar pašljol ande jasle.”
LUK 2:13 Ande data e anđelošće pridružisajli e bari vojska anđelurja thaj slavinas e Devle alavenca:
LUK 2:14 “Slava e Devlešće ande nebeske visine, thaj pe phuv miro e themešće save si pe lešći volja!”
LUK 2:15 Čim e anđelurja boldinepe ando nebo, e pastirja phenenas jek avrešće: “Hajde džas dži ko Vitlejem, te dikhas so godova okote dogodisajlo, so phendas amenđe o Gospod.”
LUK 2:16 Sigo aviline ando than o Vitlejem thaj arakhline e Marija, thaj e Josife thaj e čhavres savo pašljol ande jasle.
LUK 2:17 A kana dikhline e čhavres, e pastirja phendine sa so o anđeo phendas lenđe palo čhavro.
LUK 2:18 A savora save ašunenas e pastiren divisajle okolešće so phenenas.
LUK 2:19 A e Marija pamtilas sa so phendine laće e anđelurja thaj gndilas pale godova.
LUK 2:20 Pale godova e pastirja boldinepe palpale, hvalinas thaj slavinas e Devle pale sa so dogodisajlo sago kaj vi phendas lenđe o anđeo.
LUK 2:21 A kana avilo o ohtoto đes sar o čhavro bijandilo, trubuine te obrežin e čhavres, thaj dine les alav Isus, sago kaj phendas o anđeo dok još e Marija či ačhili khamni.
LUK 2:22 Knana navršisajle e đesa katar lengo šilaipe prema e Mojsijesko zakon inđardine e čhavres ando Jerusalim te sikaven les e Gosodešće
LUK 2:23 (sago kaj si ramome ando zakono e Gospodesko: “Svako prvo bijando, a muško čhavo neka posvetilpe e Gospodešće”)
LUK 2:24 thaj den e žrtva (sago kaj phenel e Gospodesko zakon: “duj grlice ili duj terne goluburja”).
LUK 2:25 Ande godoja vrjama trailas ando Jerusalim varesavo manuš alavesa Simeon. Vo sas zurale pravedno thaj pobožno manuš. O Sveto Duho sas pe leste thaj ažućarelas te avel o Mesija te izbavil o Izrael.
LUK 2:26 A o Sveto Duho već objavisardas lešće kaj či merela dok či dićhel e Gospodešće Mesija.
LUK 2:27 Potaknime katar o Sveto Duho avilo ando Hramo baš kana o dad thaj e dej anenas e čhavre e Isuse te izvršin okova so rodelas e Mojsijesko zakon.
LUK 2:28 O Simeon lija e čhavres ande pire vas thaj hvalisarda e Devle alavenca:
LUK 2:29 “Akana, Gospode, šaj me ćiro sluga te merav ando miro sago kaj phendan.
LUK 2:30 Kaj e jakha mungre dikhline o spasenje ćiro,
LUK 2:31 savo pripremisardan angle sa o them,
LUK 2:32 o svetlo te prosvetlil aver themen thaj e slava ćire themešći e Izraelošće.
LUK 2:33 E Isusesko dad thaj lešći dej divisajle okolešće so o Simeon phenelas pale leste.
LUK 2:34 O Simeon askal blagoslovisardalen, thaj phendas e Isusešće dejaće e Marijaće: “O Del odredisardas pale akava čhavro te e but e manušenđe ando Izrael avel palo propast thaj butenđe palo vaskrsenje. Vo si odredime te avel e Devlesko znako, ali o but o them odbacila les.
LUK 2:35 Akava avela sar te sikadon e gndimata save si garade ande but e ile. A vi tuće korkoraće o mačo hvarela ćiro ilo.”
LUK 2:36 A okote sas vi e Devlešći proročica savi akhardolas Ana, e Fanuilovešći čhej, voj sas andar e Asiresko pleme thaj sas zurale purani. Trailas pire romesa samo efta brš,
LUK 2:37 a pale godova trailas korkoro sar udovica dži ke ohtovardeš thaj štar brš. Voj sas stalno ando Hramo, služilas e Devlešće đeseja thaj e raćava, postilas thaj molilas pes.
LUK 2:38 Thaj samo so o Simeon završisardas vi voj avili, thaj hvalilas e Devles thaj phenelas palo Isus savorenđe save ažućarenas te o Del otkupisarel o Jerusalim.
LUK 2:39 Kana e Isusešći dej thaj lesko dad dine gata so sas po zakono e Gospodesko, boldinepe ande Galileja ando piro gav Nazaret.
LUK 2:40 A o čhavro barjolas thaj zuravolas, thaj pherdolas mudrosti, thaj e milost e Devlešći sas pe leste.
LUK 2:41 E Isusesko dad thaj lešći dej svako brš džanas ando Jerusalim ande đesa kana sas o prazniko Pasha.
LUK 2:42 A kana sas e Isuse dešuduj brš, von aviline Lesa ando Jerusalim te slavin o prazniko.
LUK 2:43 Kana sas gata godola đesa, thaj kana boldenas pes ćhere, o čhavro Isus ačhilo ando Jerusalim, a o Josif thaj lešći dej e Marija či džangline kaj si.
LUK 2:44 Nego gndisardine kaj si e društvosa anglal. Kana nakhlo već jek đes phiripe počnisardine te rodenle maškar e familija thaj maškar okola kas džanenas.
LUK 2:45 Sar či arakhlinele boldinepe ando Jerusalim te roden les.
LUK 2:46 Thaj o trito đes arakhlinele ando Hramo sar bešel maškar e sikavne, thaj čholas kan lende, thaj phučlas len.
LUK 2:47 A savora save ašunenas les divisajle lešće gođaće thaj lešće odgovorenđe.
LUK 2:48 Kana dikhlinele začudisajle, a lešći dej phendas lešće: “Čhaveja! Sostar ćerdan amenđe gadava? Ake me thaj ćiro dad e darasa rodam tut.”
LUK 2:49 A o Isus phendas lenđe: “Sostar rodineman zar či džangline kaj me trubul te avav ando ćher mungre Dadesko?”
LUK 2:50 Ali von či haćardine so o Isus kamlas te phenel lenđe.
LUK 2:51 Askal boldapes lenca ando Nazaret thaj čholas kan lende. A e dej lešći lelas sama pe sa akala događajurja ande piro ilo.
LUK 2:52 A o Isus napreduilas ando mudrost thaj barjolas, ande milost anglo Del thaj anglo them.
LUK 3:1 Sas dešupandžto brš sar vladilas o caro Tiberija e rimske carstvosa, o Pontije Pilato vladilas e Judejava, o Irod vladilas e Galilejava, a lesko phral o Filip vladilas ande Itureja thaj ande Trahonitada, o Lisanije vladilas ande Avilina,
LUK 3:2 o Ana thaj o Kajfa sas e bare rašaja, a o Del askal objavisardas piro alav e Jovanošće e Zaharijašće čhavešće ande pustinja.
LUK 3:3 Thaj o Jovano askal nakhlas e sasti okolina oko e Reka e Jordanošći thaj propovedilas e themešće kaj e manuša trubun te obratinpes e Devlešće te jartol lenđe bezeha thaj te bolen pes.
LUK 3:4 Sago kaj ramosardas o proroko Isaija, o Jovano sas: “O glaso savo čholas muj ande pustinja: 'Lačharen o drom palo Gospod Poravnisaren e staze pale leste.
LUK 3:5 Neka svako dolina pherdol a svako gora neka slegnilpes!” Sa e banđe droma neka ispravin pes thaj e grbave droma postanina ravne.
LUK 3:6 Thaj svako manuš dićhela o spasenje savo avel katar o Del.'”
LUK 3:7 O Jovano phenelas okolenđe save avenas te bolelen: “Tumen e sapengo leglo! Ko phendas tumenđe kaj šaj te našen angle bari holji e Devlešći savi avel?
LUK 3:8 Sikaven tumare trajosa thaj tumare delenca kaj odvoisajle katar o bezah thaj kaj obratisajle e Devlešće. Na hohaven tumen kaj si tumenđe dosta te phenen: “Amen sam e Avraamešće potomkurja,” kaj phenav tumenđe kaj o Del šaj vi katar akava bara te vazdel čhavra e Avraamešće.
LUK 3:9 Kaj o tover e Devlešće sudosko već si čhutino po koreno e kaštesko. Svako kaš savo či bijanel lačhe plodurja čhinelapes thaj čhudela pes ando bov.
LUK 3:10 Askal o them phučlales: “So askal te ćeras?”
LUK 3:11 A o Jovano phendas lenđe: “Kas si duj gada neka del jek okole kas naj. Thaj kas si habe neka del okoles kas naj.”
LUK 3:12 Aviline vi e carenikurja te o Jovane bolelen, thaj phendine lešće: “Sikamneja, so amen te ćeras?”
LUK 3:13 A o Jovane phendas lenđe: “Na roden majbut porezo nego so odredil tumenđe e vlast.”
LUK 3:14 E vojnikurja isto phučline: “A amen so te ćeras?” A vo phendas lenđe: “Khonikastar na len e love pe sila, na optužisaren khonikas hohamne thaj aven zadovoljno tumare poćinava.”
LUK 3:15 Ande godoja vrjama o them ažućarelas e Mesija thaj savora ande pire ile phučenas pes te naj možda o Jovano Mesija.
LUK 3:16 Zato o Jovano phendas savorenđe: “Me boldava tumen e pajesa, ali avel vareko pale mande ko si majzuralo mandar, kašće me najsem dostojno ni e haravlja pe sandale te putrav. Vo bolela tumen e Sveto Duhosa thaj e jagasa.
LUK 3:17 Šilavela piro gumno thaj odvoila o điv katar e pleva; o điv ćidela ande piro skladište, a e pleva dela jag e bare jagasa savi phabola večno.
LUK 3:18 Thaj but kasave opomene o Jovano phendas e themešće thaj navestilas lenđe e bahtali nevimata.
LUK 3:19 A o Irod o vladari kas o Jovano ukorisarda zato kaj o Irod lijas e Irodijada, e romnja pire phralešće, thaj pale sa aver bilačhimata save ćerda o Irod,
LUK 3:20 pale sa godova još vi e Jovane čhuda ande tamnica.
LUK 3:21 Kana o Jovano bolelas sa e themes, bolaspe vi o Isus. Dok o Isus molisajlo, putajlo o nebo,
LUK 3:22 thaj fuljisto pe leste o Duho Sveto ande telesno obliko sago golubo, thaj andar o nebo ašundilo o glaso savo phendas: “Tu san mungro volime Čhavo. Tu san mungri bah!”
LUK 3:23 Kana o Isus započnisardas e javno služba katar o Del sas les varekaj katar trjanda brš. Inćarelaspe kaj si o Isus čhavo e Josifesko. O Josif sas e Ilijesko čhavo,
LUK 3:24 o Ilija sas e Matatesko čhavo, a o Matat e Levijesko čhavo, o Levije sas e Melhijesko čhavo, o Melhi sas e Janajesko čhavo, o Janaj e Josifesko čhavo,
LUK 3:25 o Josif sas e Matatijasko čhavo, o Matatija sas e Amosesko čhavo, o Amos sas e Naumasko čhavo, o Naum sas e Eslijesko čhavo, o Eslija sas e Nangejesko čhavo,
LUK 3:26 o Nangej sas e Maatesko čhavo, o Maat sas e Matatijesko čhavo, o Matatija sas e Semeinasko čhavo, o Semein sas e Josihesko čhavo, o Josih sas e Jodasko čhavo,
LUK 3:27 o Joda sas e Joananesko čhavo, o Joanan sas e Risasko čhavo, o Riso sas e Zorovavelesko čhavo, o Zorovavel sas e Salatiilesko čhavo, o Salatiil sas e Nirijasko čhavo,
LUK 3:28 o Niri sas e Melhijasko čhavo, o Melhi sas e Adijasko čhavo, o Adi sas e Kosamesko čhavo, o Kosam sas e Elmadamesko čhavo, o Elmadam sas e Iresko čhavo,
LUK 3:29 o Ir sas e Isusesko čhavo, o Isus sas e Eliezeresko čhavo, o Eliezer sas e Jorimesko čhavo, Jorim sas e Matatesko čhavo, o Matat sas e Levijesko čhavo,
LUK 3:30 o Levije sas e Simeonesko čhavo, o Simeon sas e Judasko čhavo, o Juda sas e Josifesko čhavo, o Josif sas e Jonamesko čhavo, o Jonam sas e Eliakimesko čhavo,
LUK 3:31 o Eliakim sas e Melejasko čhavo, o Meleja sas e Menasko čhavo, o Mena sas e Matatesko čhavo, o Matata sas e Natanesko čhavo, o Natan sas e Davidesko čhavo,
LUK 3:32 o David sas e Jesejesko čhavo, o Jesej sas e Jovidesko čhavo, o Jovid sas e Voozesko čhavo, o Vooz sas e Salmonesko čhavo, o Salmon sas e Naasonesko čhavo,
LUK 3:33 o Naason sas e Aminadavesko čhavo, o Aminadav sas e Adminesko čhavo, o Admin sas e Arnijesko čhavo, o Arni sas e Esromesko čhavo, o Esrom sas e Faresesko čhavo, o Fares e Judasko čhavo,
LUK 3:34 o Juda sas e Jakovesko čhavo, o Jakov sas e Isaakosko čhavo, o Isak sas e Avraamesko čhavo, o Avraam sas e Tarasko čhavo, o Tara sas e Nahoresko čhavo,
LUK 3:35 o Nahor sas e Seruhesko čhavo, o Seruh sas e Ragavasko čhavo, o Ragav sas e Falekesko čhavo, o Falek sas e Everesko čhavo, o Ever sas e Salasko čhavo,
LUK 3:36 o Sala sas e Kainamesko čhavo, o Kainam sas e Arfaksadesko čhavo, o Arfaksad sas e Simesko čhavo, o Sim sas e Nojesko čhavo, o Noje sas e Lamehesko čhavo,
LUK 3:37 o Lameh sas e Matusalasko čhavo, o Matasala sas e Enohesko čhavo, o Enoh sas e Jaretesko čhavo, o Jaret sas e Malaleilesko čhavo, o Malaleil sas e Kainamesko čhavo,
LUK 3:38 o Kainam sas e Enosesko čhavo, o Enos sas e Sitesko čhavo, o Sit sas e Adamesko čhavo, o Adam sas e Devlesko čhavo.
LUK 4:1 yO Isus, pherdo e Sveto Duhosa, boldape katar e reka Jordan, thaj inđardale o Sveto Duho e pustinjava,
LUK 4:2 thaj štarvardeš đes probilasle o beng, thaj khanči či hala pale godola đesa a kana pherdile godola đesa vo bokhajlo.
LUK 4:3 A o beng phendas lešće: “Ako san Čhavo e Devlesko, phen akale barešće te postanisarel mangro.”
LUK 4:4 A o Isus phendas lešće: “Ando Sveto lil ačhel ramome: 'Či trail o manuš samo katar o mangro.'”
LUK 4:5 Inđardale o beng pe vuči gora thaj sikadas lešće sa e carstvurja akale themešće ando treno e jakhako.
LUK 4:6 Thaj phendas lešće o beng: “Tuće dava sa akaja vlast thaj e slava lenđi, kaj si manđe predaime, thaj me šaj te davala kašće me kamav.
LUK 4:7 Ako peres pe koča angle mande thaj slavisman, avela sa ćiro.”
LUK 4:8 A o Isus phendas lešće: “Ando Sveto lil ačhel ramome: 'De koča thaj slavisar samo e Gospode ćire Devles, thaj jedino lešće služisar.'”
LUK 4:9 Thaj o beng inđardale ando Jerusalim, thaj čhutale po vrho e Hramosko, thaj phendas lešće: “Ako san Čhavo e Devlesko, huti katar tele,
LUK 4:10 kaj ando Sveto lil ačhel ramome: 'Pale tute kaj pire anđelenđe zapovedila te len sama pe tute.'
LUK 4:11 Thaj: 'pe vas inđarena tut te či pećes varekaj će pungresa ando bar.'”
LUK 4:12 A o Isus phendas lešće: “Ramome si: 'Na probisar e Gospode e ćire Devle.'”
LUK 4:13 Thaj kana o beng završisarda te probilasle, đelotar lestar pale varesošći vrjama.
LUK 4:14 O Isus boldape ande e galilejako krajo pherdo e Sveto Duhošće silava thaj o glaso pale leste buljardape pe sasto godova krajo.
LUK 4:15 Sikavelas pe lenđe sinagoge, thaj savora šukar mothonas pale leste.
LUK 4:16 Thaj avilo ando gav savo akhardolas Nazaret kaj barjilo, thaj pe piro običajo ando savato dija ande sinagoga, thaj uštilo te čitol.
LUK 4:17 Dinele e knjiga katar o proroko Isaija, putardas e knjiga thaj arakhla o than kaj si ramome:
LUK 4:18 “O Duho e Gospodesko si pe mande zato makhlas mungro šoro e uljeja thaj bičhaldama, te anav e bahtali nevimata e čorenđe, bičhaldama te propovedisarav e phanglenđe kaj avena mukle, thaj e korenđe kaj dićhena, e zarobimenđe kaj avena oslobodime
LUK 4:19 thaj te proglasisarav o brš milosti e Gospodesko”.
LUK 4:20 Phandada e knjiga, dijala ko sluga thaj bešlo te sikavel, a savora save sas ande sinagoga dićhenas pe leste.
LUK 4:21 Thaj počnisarda te phenel lenđe: “Ađes akava Lil savo ašundine tumare kanenca pherdilo.”
LUK 4:22 Savora phenenas sa maj šukar pale leste, thaj divinaspe e šukar alavenđe kaj inkljenas andar lesko muj, thaj phenenas: “Naj li a kava o čhavo e Josifesko?”
LUK 4:23 Askal phendas lenđe: “Tumen manđe bi sumnjako mothona akaja poslovica: 'Doktorina! Sastar korkoro tut!' Ćer vi akate ande ćiro gav kaj barjilan so ašundam kaj ćerdan ando Kafarnaum.”
LUK 4:24 Askal nastavisarda te mothol: “Čačes phenav tumenđe: 'Nijek proroko či lačhe avilo ande piro gav kaj bajrilo.'”
LUK 4:25 A čačes phenav tumenđe: 'E but udovice sas ando Izrael ande vrjama kana sas o Ilija proroko, askal o nebo phandadilo pe trin brš thaj šov čhon thaj sas bari bok pe sasti phuv e Izraelošći.
LUK 4:26 Ali nijećhaće lendar nas bičhaldo o Ilija osim varesošće udovicaće ando gav Sarepto, savo sas ande Sidonsko krajo.
LUK 4:27 Thaj but gubavcurja sas ando Izrael pale vrjama kano sas o Jelisej proroko ali ni jek lendar či šiladilo nego samo o Nemano Sirijco.'”
LUK 4:28 Thaj savora ande sinagoga zurale holjajle kana ašundine akava.
LUK 4:29 Uštile thaj tradinele avri andar o gav, thaj inđardinele po vrho e gorako kaj sas sazidome lengo gav te čudenles opral.
LUK 4:30 Ali vo nakhlo maškar lende thaj đelotar.
LUK 4:31 Thaj avilo ando galilejsko gav savo akhardolas Kafarnaum, thaj sikavelas len savatone.
LUK 4:32 A von čudinaspe lešće naukaće kaj lesko svato sas pherdo sile.
LUK 4:33 Ande sinagoga sas varesosko manuš ande savo sas nečisto duho e benđesko, vo čhutas muj zurale glasosa:
LUK 4:34 “So kames amendar, Isuse andar o gav Nazaret? Avilan te uništis amen? Džanav tut, ko san. Tu san o Sveco e Devlesko.”
LUK 4:35 A o Isus zapovedisardas lešće: “Phandav ćiro muj thaj inklji andar leste!” O beng haradales angle savorende, inkljisto andar leste, thaj ni cara či naudisardas lešće.”
LUK 4:36 Savora sas začudime thaj phenenas jek avrešće: “Sosko si godova svato, te e vlastosa thaj e silava zapovedisarel e nečiste duhonenđe, thaj von inkljen avri?”
LUK 4:37 Thaj o glaso pale leste buljilo pe sa e okolne thana.
LUK 4:38 Kana inkljisto andar e sinagoga, dija ande Simonesko ćher. E Simonešće sokra astardas e bari groznica, pa zamolisardine les te sastarel lat.
LUK 4:39 Vo banđilo paše late thaj zapovedisardas e groznicaće te mućela thaj e groznica nestanisardas. Voj odma uštili thaj počnisarda te služilen.
LUK 4:40 Kana nakhlas o savatosko đes, sa e nasvalen katar razne nasvalimata, anenas len ko Isus, a vo pe savorende čholas pire vas, thaj von sastonas.
LUK 4:41 A vi e benga inkljenas andar e but e manuša thaj čhonas muj thaj phenenas: “Tu san Čhavo e Devlesko!” A vo pretilas lenđe thaj zabranisardas lenđe te na ćeren svato, kaj von džanenas kaj si vo o Hristo.
LUK 4:42 A kana avilo o đes, inkljisto thaj đelotar po pusto than. A o them rodelas les, avile leste thaj kamline te ačhaven les te na džaltar lendar.
LUK 4:43 A vo phendas lenđe: “Vi e manušenđe andar e aver gava trubul te anav e bahtali nevimata pale Devlesko carstvo, kaj zato o Del bičhaldaman.”
LUK 4:44 Thaj nastavisarda te propovil pe sinagoge e judejske.
LUK 5:1 Jekhvar kana o Isus ačhelas pe obala ko galilejako jezero, o them spidelaspe pe leste te ašunen o alav e Devlesko.
LUK 5:2 O Isus lija sama e duj čamcurija kaj ačhenas pe obala, andar save inkljistine e ribarja thaj halavenas pire mreže.
LUK 5:3 Thaj dija ande jek katar o čamco savo sas e Simonesko, thaj zamolisardas les te spiden les cara majdur katar e obala. Bešlo andre thaj počnisardas te sikavel e theme andar o čamco.
LUK 5:4 A kana ačhilo te ćerel svato e themešće, phendas e Simonešće: “Otplovisar okote kaj si handuk o paj, thaj čhude e mreže ćire thaj astar e mačhen.”
LUK 5:5 A o Simon phendas lešće: “Sikavneja! Sasti rjat trudisajlam, thaj khanči či astardam, ali ako tu gajda phenes, čhudava e mreže.”
LUK 5:6 Kana ćerdine godova, astardine but mačhe, gaći kaj pharjonas e mreže lenđe.
LUK 5:7 Dine znako pire drugarenđe ando aver čamco te aven te pomožin len. Kana von aviline, pherdine e liduj čamcurija gajda kaj gata potonisardine.
LUK 5:8 A kana dikhlas o Simon Petar, pelo pe pire koča angle Isusešće pungre thaj phendas: “Džatar mandar, Gospode! Me sem bezehalo manuš.”
LUK 5:9 Thaj sas ando čudo o Petar thaj savora save sas lesa zbog e bute e mačhe kaj astardine.
LUK 5:10 A gajda vi o Jakov thaj o Jovano sas ando čudo. Von sas e čhave e Zevedeješće thaj e drugarja e Simonešće. A o Isus phendas e Simonešće: “Nadara. Katar akana e manušen lovisareja.”
LUK 5:11 Thaj crdine e čamcurja pe phuv, mukline sa, thaj teljardine pale leste.
LUK 5:12 Kana sas o Isus ande jek gav, dijas pe jek manuš savo sas sa ande guba. Dikhla e Isuse thaj pelo angle leste e mujesa pe phuv, thaj zamolisardale: “Gospode! Te kames šaj te šlavesman katar e guba.”
LUK 5:13 Vo čhuta po vas pe leste, thaj phendas: “Kamav, šlav tu!” Thaj e guba odma peli lestar.
LUK 5:14 Thaj o Isus zapovedisardas lešće na phen khonikašće, nego dža thaj sikav tu e rašaješće, thaj prinesisar ćiri žrtva palo ćiro šilaipe, sar zapovedisardas o Mojsije. Godova avela sago dokazo e manušenđe.
LUK 5:15 O glaso pale leste još majbut buljolas, thaj o but o them ćidelaspe te ašunen les thaj te sastarel len katar lenđe nasvalimata.
LUK 5:16 A vo đelotar ande pustinja te molilpe e Devlešće.
LUK 5:17 Jek đes dok o Isus sikavelas, bešenas lesa e fariseja thaj e sikavne e Mojsiješće zakonestar save aviline andar sa e gava galilejske thaj e judejske thaj andar o Jerusalim, a e sila e Gospodešći sas lesa te sastarel e nasvalen.
LUK 5:18 Askal aviline varesošće manuša save inđarenas pe nosilje e manuš savo sas lino, Kamline te anenle andre thaj te čhonle anglo Isus.
LUK 5:19 Kana zbog o but o them naštik dine lesa andre, linepe po krovo e ćheresko thaj kroz o krovo muklinele tele zajedno e nosiljasa maškare anglo Isus.
LUK 5:20 A vo kana dikhla o paćipe lengo, phendas lešće: “Manušeja Jartime si tuće ćire bezeha.”
LUK 5:21 E fariseja thaj e sikavne e Mojsiješće zakonestar počnisardine te gndisaren thaj ande peste te phenen: “Ko si akava kaj hulil po Del? Ko šaj te jartosarel e bezeha osim o Del?”
LUK 5:22 A o Isus džangla lenđe gndimata, thaj phendas lenđe: “Sostar gajda gndin ande tumare ile?
LUK 5:23 So si maj loće te phenelpe: 'Jartime si tuće će bezeha' ili te phenelpe: 'Ušti thaj phir'?
LUK 5:24 Nego te džanen kaj e Čhave e Manušesće si vlast pe phuv te jartosarel e bezeha...” Aska phendas e linešće: “Tuće phenav: 'Ušti, le ćire nosilje thaj džatar tuće ćhere!'”
LUK 5:25 Vo odma uštilo angle lende, thaj lija pe soste pašljolas, thaj đelotar pire ćherešće thaj hvalilas e Devle.
LUK 5:26 Savora sas ando čudo, slavinas e Devle, thaj pherde dar phenenas: “Čudurja ađes dikhlam!”
LUK 5:27 Pale godova o Isus inkljisto, thaj dikhla e careniko savo bučholas Levije kaj bešel pe carina, thaj phendas lešće: “Av pale mande.”
LUK 5:28 O Levije mukla sa, uštilo thaj teljarda pale leste.
LUK 5:29 Pale godova o Levije ćerdas lešće ande piro ćher bari gozba. Leja pale sinija bešenas but carenikurja thaj vi aver manuša.
LUK 5:30 Askal e fariseja thaj lenđe sikavne e Mojsiješće zakonestar počnisardine te mrmljan pe leste thaj phendine lešće učenikonenđe: “Sostar han thaj pijen e carenikonenca thaj e bezehalenca?”
LUK 5:31 A o Isus phendas lenđe akaja izreka: “'Či trubun e saste manuša e doktore nego e nasvale'.
LUK 5:32 Gajda vi me či avilem te akharav e pravednikonen, nego e bezehalen te bolden pes katar lenđe bezeha ko Del.”
LUK 5:33 Von askal phendine lešće: “Sostar e Jovanošće učenikurja često postin thaj molinpe, isto gajda vi e farisejenđe učenikurija, a ćire či postisaren nego han thaj pijen?”
LUK 5:34 A o Isus phendas lenđe: “Dali šaj traden e svaturja te postisaren kana si o džamutro lenca?
LUK 5:35 Nego avela o đes kana lena lendar e džamutre, thaj askal postina ande godola đesa.
LUK 5:36 O Isus phendas lenđe još jek paramiči ande slike: “Khonik či čhinel e kotor katar o nevo gad te suveles pe purano gad. Ako godova ćerel, o nevo gad čhindola, a e purane gadešće či ačhela o kotor katar o nevo gad.
LUK 5:37 Khonik či čhol e nevi mol ande purani morćhaći trasta, kaj e nevi mol pharavela e trasta, thaj e mol čhordola, a e morćhaći trasta propadnila.
LUK 5:38 Nego e nevi mol ande nevi morćhaći trasta trubul te čholpe.
LUK 5:39 Thaj khonik ko pijel e purani mol, čikamel e nevi, kaj phenel e purani mol si majlačhi.”
LUK 6:1 Jek savato, kana o Isus naćhelas maškar e njive, lešće učenikurija trgonas o điv e vastenca thaj hanas.
LUK 6:2 A varesave katar e fariseja phendine lenđe: “Sostar ćeren okova so naj muklino te ćerelpe ande e Mojsijasko zakono savatone?”
LUK 6:3 A o Isus phendas lenđe: “Zar či čitosardine ando Sveto Lil okova so ćerda o David kana bokhajlo, vo thaj okola kaj sas lesa?
LUK 6:4 Kana dija ando ćher e Devlesko, thaj lijas e mangre save sas posvetime, hala thaj dija vi okolenđe save džanas pale leste. A khonik prema e Mojsijasko zakono čitromanas te hal osim e rašaja.”
LUK 6:5 Thaj phendas lenđe: “Isto gajda, o Čhavo e Manušesko majbaro si vi katar o savato.”
LUK 6:6 A jek aver savato o Isus dija ande sinagoga thaj sikavelas, a okote sas o manuš savesko desno vas sas šuko.
LUK 6:7 E farizeja thaj e sikavne e Mosiješće zakonestar inćarenas pe jakha pe leste te dićhen dali sastarela ando savato te došaren les.
LUK 6:8 A vo džanglas e gndimata lenđe, thaj phendas e manušesće e šuće vastesa: “Ušti thaj ač maškaral.” A vo uštilo thaj ačhilo maškaral.
LUK 6:9 A o Isus phendas lenđe: “Te phučav tumen: “So si muklino savatosa te ćerelpe, lačhipe ili bilačhipe? Te spasilpes o trajo ili te hasarelpe?” A von samo ačhenas.
LUK 6:10 A o Isus dikhlas pe lende savorende thaj phendas e manušesće e šuće vastesa: “Inzar ćo vas.” A vo ćerda gajda thaj o vas lesko sastilo thaj sasto sago vi aver.
LUK 6:11 Akala e fariseja thaj e sikavne e Mojsiješće zakonestar holjajle thaj ćerdine svato maškar pende so te ćeren e Isuseja.
LUK 6:12 Ande godoja vrjama o Isus đelo pe gora te molilpes. Okote ačhilo sasti rjat thaj molilas pe e Devlešće.
LUK 6:13 Thaj kana avilo o đes, akhardas pire e učenikonen, thaj losarda maškarlende e dešudujen, thaj akhardalen apostolurja a lenđe alava sas:
LUK 6:14 O Simon (saves o Isus dija alav Petar), thaj o Andrija (e Petresko phral), o Jakov thaj o Jovan, o Filip thaj o Vartolomej,
LUK 6:15 o Matej thaj o Toma, o Jakov (savo sas čhavo e Alfejevesko) thaj o Simon (savo sas pobunjeniko),
LUK 6:16 o Juda (čhavo e Jakovesko), thaj o Juda (andar o gav Iskariot, savo izdaisardale).
LUK 6:17 Pale godova o Isus fuljisto lenca tele thaj ačhile po ravno than. Okote sas baro brojo lešće učenikurija thaj o silno them andar o krajo e judejako, andar o Jerusalimo, andar o Tiro thaj andar o Sidon e gava po more.
LUK 6:18 Von aviline te ašunenles thaj te sastarelen katar lenđe nasvalimata, a avenas vi okola saven mučinas e bilačhe duhurja, thaj o Isus oslobodilas len.
LUK 6:19 Thaj sa o them rodelas te čhon pe vas pe leste, kaj andar leste inkljelas e sila thaj von sa sastonas.
LUK 6:20 Vo dikhla pe pire učenikurija thaj phendas: “Blago tumenđe save sen čore, kaj si tumaro o carstvo e Devlesko.
LUK 6:21 Blago tumenđe save sen akana bokhale, kaj čaljona. Blago tumenđe save akana roven, kaj asana.
LUK 6:22 Blago tumenđe kana e manuša mrzana tumen, kana odbacina tumen, kana ladžarena tumen, thaj kana phenena pale tumende kaj sen bilačhe, zbog godova kaj sledin e Čhaves e Manušesće!
LUK 6:23 Aven bahtale ande godola đesa thaj ćhelen, kaj dik, bari si tumari poćin ando nebo. Kaj sa godova bilačhipe isto gajda amaro them ćerelas amare prorokonenđe ande lenđe vrjama.
LUK 6:24 Ali teško tumenđe save sen akana barvale, kaj već primisardine e uteha tumari.
LUK 6:25 Teško tumenđe kaj sen akana čaljarde, kaj bokhavona. Teško tumenđe kaj asan akana, kaj rovena thaj tuguina.
LUK 6:26 Teško tumenđe kana savora lačhe mothona pale tumende, kaj isto gajda amaro them ćerelas amare hohamne prorokonenđe ande lenđe vrjama.”
LUK 6:27 “Ali tumenđe save ašunen phenav: Volin tumare dušmajen! Ćeran lačhipe okolenđe save mrzan tumen!
LUK 6:28 Blagoslovin okolen kaj dentumen romaja! Molintumen e Devlešće pale okola save vređon tumen.
LUK 6:29 Ako vareko pećel tut pe jek rig e muješći, bolde lešće vi aver rig. Ako vareko lijas ćiro ogrtači, deles vi ćiro gad.
LUK 6:30 Ko manđel tutar, deles. A okolestar kaj otmil ćiro na rode palpale.
LUK 6:31 Thaj askal, sar kaman te ćeren e manuša tumenđe, gajda ćeren vi tumen lenđe.
LUK 6:32 Thaj ako volin samo okolen kaj tumen volin, sošći avela tumari poćin? Kaj vi e bezehale volin samo okolen save len volin.
LUK 6:33 Thaj ako ćeren lačhipe samo okolenđe kaj tumenđe ćeren lačhe, sošći avela tumari poćin? Kaj vi e bezehale ćeren gajda.
LUK 6:34 Thaj te den udžile samo okolen katar save ažućaren te bolden tumenđe, sošći avela tumari poćin? Kaj vi e bezehale den e bezehalen udžile te šaj palem dobin palpale.
LUK 6:35 Volin tumare dušmajen, ćeren lenđe lačhipe, den len udžile thaj na ažućaren khanči te bolden tumenđe. Ako ćeren gajda, avela bari tumari poćin, thaj avena čhave e Majbarešće, kaj si vo lačho čak vi okolenđe kaj si nezahvalne thaj vi e bilačhenđe.
LUK 6:36 Aven dakle bare ileja sago kaj si vi tumaro nebesko Dad bare ileja.
LUK 6:37 Na sudisaren, thaj či sudilape tumenđe. Na osudisaren thaj či avena osudime. Jartosaren thaj jartolape tumenđe.
LUK 6:38 Den, thaj dela pe tumenđe. Čhordola pe tumenđe ande angalja lačhi mera, nabime, ćhinosardi thaj preobilno kaj sošće merava merisaren kasavijava vi tumenđe merilape.
LUK 6:39 Thaj phendas lenđe akaja paramiči ande slike: “Dali šaj o koro e kore te vodil? Či li perena liduj ande hv?
LUK 6:40 Naj o učeniko majbaro katar piro sikavno. Svako savo si sikado dži ko krajo, avela sago vi o sikavno lesko.
LUK 6:41 Sostar dićhes e kaštešći prušuk ande jak ćire phralešći, kana či haćares o baro kaš ande ćiri jak?
LUK 6:42 Sar šaj phenes ćire phralešće: 'Phrala, ažućar te inkalav e kaštešći prušuk savo si ande ćiri jak', kana ni korkoro či haćares o baro kaš ande ćiri jak? duj mujengo! Maj sigo inkal o baro kaš andar ćiri jak, thaj majlačhe dićheja e kaštešći prušuk te inkales andar ćire phralešći jak.”
LUK 6:43 Lačho kaš či bijanel bilačhe plodurja, thaj bilačho kaš či bijanel lačhe plodurja.
LUK 6:44 Kaj svako kaš pe piro plodo pindžarelpe. E smokva thaj e drak či kušenpe katar e kangre.
LUK 6:45 Lačho manuš, andar e lačhi riznica pire ilešći inkalel lačhipe, a o bilačho manuš andar o sefo bilačhe ilešći inkalel o bilačhipe, kaj andar o muj inkljel sova si pherdo o ilo.
LUK 6:46 “Sostar akharen man: 'Gospode! Gospode!' A naj sen paćivale okolešće so phenav tumenđe?
LUK 6:47 Sikavava tumenđe pe kaste anel svako savo avel mande, ašunel mungre alava thaj si paćavilo mungre alavenđe:
LUK 6:48 Slično si sago o manuš savo gajda ćerel o ćher: hanadas handuk thaj postavisarda o temelji pe stena. Kana avili e poplava, o paj navalisarda po ćher, ali naštik haradales kaj sas lačhe sagradime.
LUK 6:49 A kova savo ašundas mungre alava a naj paćavilo mungre alavenđe, vo si sago o manuš savo vazdas piro ćher pe phuv bi temeljesko, pe savo navalisarda o paj, odma harada o ćher, thaj katar godova ćher nastanisarda bari ruševina.
LUK 7:1 Kana o Isus dija gata sa godola alava anglo them, dija ando o gav Kafarnaum.
LUK 7:2 Varesavo rimsko kapetano sasle robo savo sas nasvalo po smrto, a vo sas lešće but drago.
LUK 7:3 A kana o kapetano ašundas palo Isus, bičhaldas lešće e židovske starešinen, thaj molisardale te avel te sastarel lešće robo.
LUK 7:4 A von aviline ko Isus thaj počnisardine ilestar te molin les alavenca: “Zaslužisarda te ćeres lešće godova
LUK 7:5 kaj volil amare them, thaj vo vazdas amenđe e sinagoga.”
LUK 7:6 A o Isus teljarda lenca. Thaj kana sas već paše ko ćher, bičhalda o kapetano pire drugaren leste te phenen lešće: “Gospode! Na truditu, kaj najsem dostojno te des tale mungro krovo.
LUK 7:7 Zato vi či inćaraman dostojno te avav angla tute, nego samo phen alav thaj sastola o sluga mungro.
LUK 7:8 Vi me sem manuš tele vlast thaj siman tale mande vojnikurja. Thaj kana phenav jećhešće: “Dža!”, vo džaltar. Thaj kana phenav averešće “Av!”, vo avel. Thaj kana phenav mungre robošće: “Ćer godova!”, vo ćerel.
LUK 7:9 A kana godova ašundas o Isus, začudisajlo e kapetanošće thaj boldape ko them savo džalas pale leste thaj phendas: “Phenav tumenđe: Ke nijek Izraelco či arakhlem gaći paćipe sago ke akava kapetano!”
LUK 7:10 A kana okola kaj sas bičhalde katar o kapetano boldinepe ćhere, arakhline e robo kaj si sasto.
LUK 7:11 Pale godova o Isus teljarda ando gav savo akhardolas Nain. Džanas pale leste e učenikurija thaj o but o them.
LUK 7:12 Kana avilo paše ke gavesko vudar, dik, upravo inkalenas e mule te prahon les, e čhave jedinco pe dejaće, savi sas udovica. Lava sas o but o them andar o gav.
LUK 7:13 Kana dikhlala o Gospod, sažalisajlo pe late thaj phendas laće: “Na rov!”
LUK 7:14 Pale godova avilo ko mohto, čhuta pire vas pe leste, thaj o kola kaj inđarenas o mohto ačhiline. A vo phendas: “Čhaveja, tuće phenav: Ušti!”
LUK 7:15 O mulo vazdape, bešlo thaj počnisarda te ćerel svato. A o Isus dijales lešće dejaće.
LUK 7:16 A savora zadivisajle thaj počnisardine te hvalin e Devle alavenca: “Baro proroko avilo maškar amende!”, thaj: “O Del avilo ando pomoć pire themešće!”
LUK 7:17 Thaj godova glaso pale leste buljilo pe saste Judejske krajurja thaj pe sasti okolina.
LUK 7:18 E Jovanošće učenikurija javisardine Jovanošće sa so o Isus ćerdas. A vo akhardas pe dujen učenikonen
LUK 7:19 thaj bičhaldalen ko Gospod te phučenle: “Da li san tu okova saves obećisardas o Del kaj trubul te avel, ili te ažućaras averes?”
LUK 7:20 Kana akala duj manuša aresline leste, phendine: “O Jovano savo bolel bičhalda amen tute te phučas tut: 'Da li san tu okova saves obećisardas o Del kaj trubul te avel, ili te ažućaras avres?'”
LUK 7:21 O Isus baš ande godova časo sastarelas e buten katar lenđe muke, razne nasvalimata thaj katar e bilačhe duhurja, thaj e bute korenđe boldas o vido.
LUK 7:22 A o Isus phendas lenđe: “Džan thaj phenen e Jovanošće so upravo dikhline thaj so ašundine: e kore dićhen, e banđe phiren, e gubave šilavenpe, e kašuće ašunen, e mule ušten, a e čorenđe propovedilpe e Bahtali nevimata.
LUK 7:23 Blago okolešće savo či uvredilpe zbog mande.”
LUK 7:24 A kana đeletar e učenikurija e Jovanošće, o Isus počnisarda te phenel e but e themešće palo Jovano: “So inkljistine ande pustinja te dićhen? E trska, savja ljuljil e bavlal? Na!
LUK 7:25 So dakle inkljistine te dićhen? Manuše savo lija pe peste barvale drze? Na! E manuša save inđaren pe peste šukar drze thaj trail ando raskoš si ande carošće dvorurja.
LUK 7:26 So dakle inkljistine te dićhen? E proroko? Ej, me phenav tumenđe, vo si vi majbut katar o proroko.
LUK 7:27 Kaj vo si okova pale savo o Del phendas ando Sveto lil: 'Ake me bičhalav mungre glasniko angle ćiro muj savo lačharela ćiro drom angle tute.'
LUK 7:28 Kaj phenav tumenđe: Nijek bijando katar e manušnji naj majbaro katar o Jovano, a o majcikno ando carstvo e Devlesko si majbaro lestar.
LUK 7:29 Kana sa o them, thaj vi e carenikurja, save sas bolde e Jovanošće boldimasa, ašundine e Isuse sar ćerel svato, priznaisardine kaj si e Devlesko sikavipe ispravno.
LUK 7:30 Naprotiv e farizeja thaj e sikavne e Mojsiješće zakonestar či kamenas te bolelen o Jovano. Von odbisardine so o Del planirisarda pale lende.
LUK 7:31 O Isus phendas: “Kasa te usporedisarav e manušen akale naraštaješće? Kašće si slične?
LUK 7:32 Lenca si sago čhavrenca save či džanen sokamen bešen po sokako thaj jek avrešće čhon muj: 'Svirosardam tumenđe a tumen či ćheldine! Đilabadam tumenđe tužaljke a tumen či rujine!'
LUK 7:33 Gajda avilo o Jovano savo bolelas. Niti halas mangro niti pijelas mol, aj tumen phenen: 'O beng si ande leste!'
LUK 7:34 Avilem me, o Čhavo e Manušesko. Vi hav vi pijav, a tumen phenen: “Dik, o manuš halapljivo thaj matarno, drugari e carinikonengo thaj e bezehalengo.”
LUK 7:35 Savora save prihvatin e Develešći mudrost sikaven kaj si voj čači.”
LUK 7:36 Varesavo farisejo zamolisarda e Isuse te hal leste. O Isus dija ande farizejesko ćher thaj lijas than pale sinija.
LUK 7:37 Kana ake avili varesošći manušnji savi sas bezehali ando gav. Ašunda kaj si o Isus pale sinija ande farizejesko ćher, avili thaj andas e alabasterosko čaroro ande savo sas kuč mirisno ulje.
LUK 7:38 Ačhili pale lešće pungre. Počnisarda te rovel thaj e jasvenca te thovel lešće pungre, a pire balenca te khoselen. Čumidelas len thaj maćhelas e mirisne uljeja.
LUK 7:39 Kana godova dikhlas o farizej savo akharda les ande piro ćher, gndisardas ande peste: “Kana akava avilosas proroko, džanglasas ko si thaj sošći si akaja manušnji, savi dirile, kaj si bezehali.”
LUK 7:40 O Isus phendas lešće: “Simone, siman vareso te phenav tuće.” A vo phendas: “Phen, sikavneja.”
LUK 7:41 O Isus nastavisardas: “Sas varesavo manuš savo delas averenđe udžile love. Gajda sas duj džene save sas lešće udžile. Jek sas lešće udžile pandž šela denarja, a aver pandžvardeš.
LUK 7:42 Sar naštik te boldine e love save sas lešće udžile, vo jartosardas liduj dženenđe. Savo lendar majbut volilale?”
LUK 7:43 O Simun phendas: “Gndiv kaj okova savešće si majbut jartome.” A o Isus phendas lešće: “Lačhe phenes.”
LUK 7:44 Gajda boldape ke manušnji thaj phendas e Simunešće: “Dićhes akala manušnja? Dijem ande ćiro ćher, a tu ni paj či dijanman te thovav mungre pungre, a voj pire jasvenca thoda mungre pungre thaj pire balenca khoslalen.
LUK 7:45 Tu či ni čumidan man, a voj, sar dija andre, či ačhili te čumidel mungre pungre.
LUK 7:46 Uljeja mungro šoro či makhlan, a voj e mirisne kuč uljeja mungre pungre makhlas.
LUK 7:47 Zato, phenav tuće: 'Voj sikadas but ljubav kaj si laće jartome e but e bezeha, a maj cara ljubav sikadas okova savo si maj cara svesno kaj si lešće jartome lešće bezeha.'”
LUK 7:48 A o Isus phendas e manušnjaće: “Jartome si tuće ćire bezeha.”
LUK 7:49 A kola save sas pale sinija počnisardine te mothon maškar pende: “Ko akava gndil kaj si kaj vi e bezeha jartosarel?”
LUK 7:50 A vo phendas e manušnjaće: “Zbog ćiro paćipe tu san spasime. Dža ando miro e Devlesa!”
LUK 8:1 Pale godova o Isus džalas andar o gav dži ko gav, thaj propovedilas thaj navestilas e Bahtali nevimata katar o carstvo e Devlesko. Pale leste džanas e dešuduj apostolurja
LUK 8:2 thaj varesošće romnja saven o Isus oslobodisardas katar e bilačhe duhurja thaj sastarda len katar e nasvalimata: e Marija andar e Magdala, andar savi tradas efta benga,
LUK 8:3 e Jovana e Huzašći romnji savo sas e Herodosko upravitelj, e Susana, thaj but aver save pomožisardine e Isuse thaj e dešudujen apostolen pire lovenca thaj okoleja so saslena.
LUK 8:4 A kana ćidape o but them thaj avenas andar sa e gava ko Isus, vo phendas lenđe ande paramiči:
LUK 8:5 “Inkljisto o sijači te sijol o seme. Dok sijolas, varesavo seme pelo po drom, thaj o them uštadale a e čiriknja aviline thaj halineles.
LUK 8:6 Aver pelo po bar, thaj tek so inkljisto, šućilo kaj nasle vlaga.
LUK 8:7 Aver palem pelo maškar e kangre, thaj e kangre tasadineles sar barjonas zajedno lesa.
LUK 8:8 Aver palem napokon pelo pe lačhi phuv, niknosarda thaj bijanda šeldrom majbut.” Phendas godova thaj čhuta muj: “Ašunen kana već situmen kan!”
LUK 8:9 E učenikurja phučlineles e Isuse so phenel godoja paramiči.
LUK 8:10 A vo phendas lenđe: “Tumen o Del dijas gođi te džanen e tajne e Devlešće carstvošće, a averenđe si dino samo ande paramiča, kaj ando Sveto lil ačhel ramome: 'te vi ako dićhen či primetin, te vi ako čhon kan a či haćaren.'
LUK 8:11 A akaja paramiči phenel: “O seme si sago o alav e Devlesko.
LUK 8:12 Okova seme savo pelo po drom si sago e manuša save ašunen o alav ali avel o beng thaj inđarel o alav e Devlesko andar lenđe ile te na paćan thaj te či spasinpe.
LUK 8:13 A okova seme savo pelo po bar godola si sago okola manuša save kana ašunen, bahtasa primin o alav, ali si sago e biljke koreno najlen. Godola varesošći vrjama paćan, a kana aven e kušnje von peren.
LUK 8:14 A okova seme savo pelo ande kangre si sago e manuša save ašunen o alav ali još pe lengo drom e trajošće brige tasavenlen, e barvalipeja thaj akale trajošće nasladenca thaj či anen lačho plodo.
LUK 8:15 Okova seme savo pelo pe lačhi phuv si sago e manuša save ašunen o alav thaj inćarenle ando lačho thaj plemenito ilo thaj ustraisaren dok či anen plodo.”
LUK 8:16 “Khonikal kana del jag o stenko či čholes talo čaro niti talo kreveto, nego čhonles po stalko, te dićhen o svetlo okola save den andre.
LUK 8:17 Gajda vi sa so si garado thaj ćerdo tajno avela sikado javno thaj inkljela po videlo.
LUK 8:18 Len sama sar ašunen, kaj kas si haćaripe delape lešće, a kas naj haćaripe, lelape lešće vi kova so gndil kaj siles.”
LUK 8:19 Ko Isus aviline lešći dej thaj lešće phral, ali katar o but o them naštik ćerdine lesa svato.
LUK 8:20 Vareko avilo thaj javisardas lešće: “Ćiri dej thaj ćire phral ačhen avri. Kamen te dićhentu.”
LUK 8:21 O Isus phendas lenđe: “O kolen save ašunen thaj izvršisaren o alav e Devlesko smatriv kaj si mungri dej thaj mungre phral.”
LUK 8:22 Jek đes o Isus phendas pire dešuduj učenikonenđe: “Hajde te nakhas pe koja rig e jezerošći.” O Isus thaj lešće učenikurja dine ande lađica thaj isplovisardine.
LUK 8:23 Dok plovinas, e Isuse lija e lindri. Ande godova muklape e oluja po jezero. E lađica počnisarda te pherelpe e pajesa a von arakhlinepe ande bari briga pale piro trajo.
LUK 8:24 Aviline ko Isus, džungadine les thaj čhutine muj: “Sikavneja, sikavneja, tasados!” Vo džungadilo, thaj zapovedisarda e bavlajaće thaj e valovenđe. Thaj e valurja smirisajle thaj nastanisarda tišina.
LUK 8:25 A o Isus phendas lenđe: “Kaj tumaro paćipe?” A von ande dar thaj ando čudo phučenaspe: “Savo si akava te zapovedisarel e paješće thaj e bavlajaće, a von te pokorisarenpe lešće?”
LUK 8:26 Askal o Isus thaj lešće učenikurja otplovisardine pe obala ke gerase, savo si pe koja rig katar o Galilejako jezero.
LUK 8:27 Dok o Isus inkljelas pe obala, avilo angle leste o manuš saves sas bilačhe duhurja, thaj već dugo či inđarelas e drze pe peste, niti trailas ando ćher nego trailas ande limorja.
LUK 8:28 Kana o manuš ande savo sas e bilačhe duhurja dikhla e Isuse, čhudape angle leste thaj ande sasto glaso čhuta muj: “So kames mandar, Isuse, majbare Devlešće čhaveja? Molivtut na mučisarman!”
LUK 8:29 (Kaj o Isus cara majsigo zapovedisardas e bilačhe duhošće te inkljel andar godova manuš. Kaj već but vrjama o bilačho duho inćarelas les. Vi ako majsigo e stražarja inćarenas les phangle ande lancurja trgolas e lancurja thaj o beng inđarelas les ando pusto than.)
LUK 8:30 O Isus pe godova phučla les: “Sar si ćiro alav?” Vo phendas: “Majbut džene sam katar jek,” kaj ande leste dine e but e benga.
LUK 8:31 Thaj zamolisardine e Isuse te na naredil lenđe te džantar ando bezdan.
LUK 8:32 A okote ande gora sas bari gomila bale save čarjonas. Askal e duhurja zamolisardine e Isuse te mućelen te den ande bale. Thaj vo muklalen.
LUK 8:33 Askal e benga inkljistine andar o manuš thaj dine ande bale. Thaj e bale pojurisardine niz o brego ando jezero, thaj utopisajle.
LUK 8:34 A kana dikhline okola kaj araćhenas e balen so sas, našline thaj razglasisardine pe gava thaj okoline so dikhline.
LUK 8:35 A o them inkljisto te dićhel so sas. Avile dži ko Isus thaj dikhline e manuše andar savo inkljistine e benga sar bešel dži ke Isusešće pungre, savo lijas pe peste e drze thaj sas gođaver, thaj darajle.
LUK 8:36 A okola save godova dikhline phendine averenđe, sar o Isus oslobodisardas e manuše ande savo sas e bilačhe duhurja.
LUK 8:37 Askal e Isuse zamolisarda sa o them andar e gerasesko krajo te džaltar lendar kaj lijalen e bari dar. O Isus dija ando čamco thaj teljarda palpale ande Galileja.
LUK 8:38 A o manuš andar savo o Isus tradas e benga zamolisarda e Isuse te šaj ačhel lesa, ali o Isus muklales te džaltar alavenca:
LUK 8:39 “Boldetu ćhere thaj phen sa so ćerda tuće o Del.” Vo đelotar thaj razglasisarda pe sasto gav so ćerda lešće o Isus.
LUK 8:40 A kana o Isus boldape palpale pe koja rig e jezerošći, maladale o them kaj željno ažućarenasle.
LUK 8:41 Thaj dik, avilo o manuš kasko alav sas Jair, savo sas jek katar e vođe ande sinagoga. Thaj pelo pe pire koča angle Isusešće pungre thaj molisardale te del ando ćher lesko
LUK 8:42 kaj sas po meripe lešći jedino čhej savja sas varekaj katar dešuduj brš. Dok o Isus džalas ande Jairesko ćher oko leste ćićidelaspe sa o them katar sa e riga.
LUK 8:43 A maškar o them sas jek manušnji savi sas nasvali katar o godova kaj dešuduj brš thavdelas o rat latar. Sa so sasla dija pe doktorja thaj khonik naštik te sastarela.
LUK 8:44 Nakhli palal leste thaj astardape e ćoškostar katar e Isusešći haljina, thaj o rat odma ačhilo latar.
LUK 8:45 A o Isus phendas: “Ko astardape mungre haljinatar?” Savora počnisardine te braninpe, a o Petar phendas: “Sikavneja, o but o them ćićideltut thaj spidelpe, thaj aj tu phučes ko astardape pale mande.”
LUK 8:46 A o Isus phendas: “Vareko astardape pale mande namerasa. Haćardem sar e sila inkljisti andar mande thaj vareko sastilo.”
LUK 8:47 A e manušnji dikhla kaj naštik garadol, sa ande dar avili thaj čhudape pe koča angle leste thaj anglo sa o them phendas sostar astardape pale leste thaj sar odma sastili.
LUK 8:48 A vo phendas laće: “Čhejo, ćiro paćipe sastardatu. Dža ando miro!”
LUK 8:49 Dok o Isus još ćerelas svato e romnjasa, avilo vareko andar e Jairesko ćher savo sas vođa ande sinagoga e porukasa: “Muli ćiri čhej. Na majbut mučisar e sikavne.”
LUK 8:50 Ašunda godova o Isus thaj phendas: “Nadara! Samo paća thaj voj traila!”
LUK 8:51 O Isus dija ando ćher, al khonikas či mukla te del lesa andre osim e Petre, e Jovane, e Jakove thaj e čhoraće dade thaj laće deja.
LUK 8:52 A savora save sas ando ćher rovenas thaj žalinas pale čhori. A o Isus phendas lenđe: “Naroven! Či muli, nego samo sovel!”
LUK 8:53 A von asanas lestar kaj džangline kaj muli.
LUK 8:54 O Isus astardala palo vas thaj čhuta muj: “Čhorije, ušti!”
LUK 8:55 Thaj lako duho boldape ande late thaj voj odma uštili, a vo naredisardas te denla te hal.
LUK 8:56 A lako dad thaj laći dej čudisajle, a vo zapovedisarda lenđe te na phenen khonikašće so sas.
LUK 9:1 O Isus akhardas e dešuduj apostolen thaj dijalen moć thaj vlast pe sa e bilačhe duhurja thaj te sastaren e nasvalimata.
LUK 9:2 Bičhalda len te navestin o carstvo e Devlesko thaj te sastaren e nasvalen.
LUK 9:3 Thaj phendas lenđe: “Na te aveltumen tumenca po drom ni rovlji ni ande trjasta so hana, ni love thaj na te aveltumen tumenca po duj haljine!
LUK 9:4 Kana boravin ande varesko gav, ačhen ande jek ćher thaj na naćhen andar o ćher ando ćher dok či džan ande aver gav.
LUK 9:5 Ande savo gav či primintumen, inkljen andar godova gav, thaj ćhinon o praho katar tumare pungre. Godova avela znako kaj mukline les lešće sudošće.”
LUK 9:6 Thaj e učenikurja teljardine majdur: obilarzinas e gava, navestinas e bahtali nevimata thaj sastarenas e nasvalen.
LUK 9:7 Kana ašunda o vladiri Irod so dogodisajlo, sas zbunime, kaj varesave phenenas kaj o Jovano savo bolelas uštilo andar e mule.
LUK 9:8 Aver phenenas pojavisajlo pe phuv o Ilija, a aver palem phendine: “Uštilo andar e mule varesavo proroko andar e purani vrjama.”
LUK 9:9 A o Irod phendas: “Me čhindem e Jovanosko šoro. Ko si askal akava pale kaste gaći ašunav?” Thaj rodelas prilika te dićhel e Isuse.
LUK 9:10 Kana e apostolurja boldinepe katar e okolne krajurja, phendine e Isusešće sa so ćerdine. Askal o Isus inđarda len pesa te avel lenca korkoro, paše pašo gav akhardo Visajda.
LUK 9:11 Ali kana godova ašunda o them, teljarda pale leste. Vo primisarda len thaj phenelas lenđe andar o carstvo e Devlesko thaj sastardas savoren ko trubuja sastipe.
LUK 9:12 Kana avilo maj paše o krajo e đesesko kasno mismere avile ko Isus maj paše e dešuduj učenikurja thaj phendine e Isusešće: “Te mukas e theme te džal pe okolne gava te araćhen kaj raćarena thaj so hana kaj sam akate ando samotno krajo?”
LUK 9:13 A o Isus phendas lenđe: “Tumen den len te han!” A von phendine, “Najamen majbut katar pandž mangre thaj duj mačhe, osim te džas te ćinas hamasko pale sa o them.”
LUK 9:14 A sas varekaj katar pandž milje manuša (či đinavenas pe e manušnja thaj e čhavra). O Isus phendas pe učenikonenđe: “Phenen lenđe te bešen ande skupine po pandžvardeš džene.”
LUK 9:15 Thaj savora bešline.
LUK 9:16 A o Isus lija e pandž mangre thaj e duj mačhe, dikhla ando nebo, blagoslovisardalen thaj phagla o mangro pa dija pire učenikonenđe te podelisaren e themešće.
LUK 9:17 Savora haline dok či čaljile. Thaj katar okova so ačhilo e themešće ćidine dešuduj pherde korpe kotora mangre thaj mačhe.
LUK 9:18 Jekhvar dok o Isus crdape po korkoro than te molilaspe, lesa sas samo lešće dešuduj učenikurija. Pale godova phučlalen: “So phenel o them, ko sem me?”
LUK 9:19 Von phendine: “Varesave phenen kaj san o Jovano savo bolelas, aver kaj san o proroko Ilija, a trite palem kaj uštilo andar e mule varesavo katar aver purane prorokurja.”
LUK 9:20 A vo phučla len: “A tumen, so tumen phenen, ko sem me?” A o Petar phendas: “Hristo Pomazaniko e Devlesko!”
LUK 9:21 A o Isus zapovedisardas lenđe te na phenen khoniašće kaj si vo o Mesija.
LUK 9:22 Thaj phendas: “Kaj me, o Čhavo e Manušesko, trubul but te trpisarav. E starešine, e šorvale rašaja thaj e sikavne e Mojsiješće zakonestar odbacinaman. Mudarena man aj me o trito đes uštava andar e mule.”
LUK 9:23 Pale godova o Isus phendas savorenđe: “Ako vareko kamel te avel mungro sledbeniko, neka odreknilpes korkoro pestar, nek svako đes lel piro trušul thaj nek džal pale mande.
LUK 9:24 Kaj svako ko kamel te spasisarel piro trajo, hasarelales; a ko hasarel piro trajo zbog mande, godova spasilales.
LUK 9:25 Kaj savi korist si e manušesće ako zadobisarel sa o them, a korkoro pes hasarel ili pešće naudil?”
LUK 9:26 Ko ladžal mandar thaj mungre alavendar, lestar vi me, o Čhavo e Manušesko, ladžava kana avava ande slava mungri thaj e slava mungre Dadešći thaj e svete anđelenđi.”
LUK 9:27 “Čačes phenav tumenđe: 'Varesave save si akate tumendar či merena dok či dićhena e Devlesko carstvo.'”
LUK 9:28 A kana nakhla varekaj katar ohto đes katar godola alava o Isus lijas pesa e Petre, e Jovano thaj e Jakove ande gora te pomolilpe.
LUK 9:29 Dok molilaspe, lesko muj promenisajlo, a e drze pe leste postanisardine parne thaj sjajne.
LUK 9:30 Ande godova pojavisajle duj manuša thaj ćerenas svato e Isuseja. Sas godova o Mojsija thaj o Ilija.
LUK 9:31 Pojavisajle ande slava thaj ćerenas lesa svato pale lesko smrto savo trubuja te podnesil ando Jerusalim te pherdol o Lil.
LUK 9:32 E Petre thaj lešće drugaren lija e lindri. Kana džungadile, dikhline lešći slava thaj duj manušen save ačhenas lesa.
LUK 9:33 Thaj dok godola duj džene von džanastar lestar, o Petar phendas e Isusešće: “Sikavneja, lačhe kaj sam kate. Te ćeras trin sjenice: jek tuće, jek e Mojsijašće, thaj jek e Ilijašće.” Či džangla so phenel.
LUK 9:34 Dok vo godova još motholas, pojavisajlo o oblako thaj zasinisarda len. Kana o oblako učhardalen lija len e bari dar.
LUK 9:35 A o glaso ašundilo andar godova oblako: “Akava si mungro Čhavo mungro saves odabirisardem! Leste čhon kan.
LUK 9:36 Baš kana ašundilo o glaso, o Isus ačhilo korkoro. E učenikurja ačhenas thaj askal još khonikašće khanči či phendine pale okova so dikhline.
LUK 9:37 A kana thejara o đes o Isus thaj lešće učenikurja fuljistine katar e gora, avilo angle leste o but o them.
LUK 9:38 Askal varesosko manuš savo sas maškar o them čhuta muj: “Sikavneja, moliv tut dik mungre čhave, kaj si manđe jedinco.”
LUK 9:39 Inćarel les o bilačho duho. Andar jekhvar počnil te čhol muj; čhudel pes thaj e spuma del lešće po muj. Gata nikada či mućel les thaj uništil les.
LUK 9:40 Molisardem ćire učenikonen te traden e bilačhe duho andar leste avri ali von naštik tradine les.”
LUK 9:41 A o Isus phendas lenđe: “O bilačhe thaj bi paćako manušalen! Kozom semasa tumenca a tuman či paćan. Phučaman kozom još trpiva tumen! An akaring ćire čhave!”
LUK 9:42 Dok o čhavro avelas paše, o bilačho duho harada les pe phuv thaj ćhinosarda les. A o Isus zapovedisardas e bilačhe duhošće thaj odma sastarda e čhave thaj dijale lešće dadešće.
LUK 9:43 Savora divisajle e Devlešće veličinaće. Thaj dok savora čudinaspe okolešće so ćerelas o Isus, o Isus phendas pire učenikonenđe:
LUK 9:44 “Lačhe zapamtisaren so phenav tumenđe: Me, o Čhavo e Manušesko, avava dino ande vas e manušenđe.
LUK 9:45 A von či haćardine so phenel lenđe kaj nas lenđe dino te haćaren; o značenje sas lendar garado a daranas te phučen les te objasnil lenđe.
LUK 9:46 E učenikurja počnisardine te raspravinpes ko maškar lende šaj avilosas majbaro.
LUK 9:47 O Isus džangla so si ande lenđe ile, thaj lija e cikne čhavre, čhutale paše peste
LUK 9:48 thaj phendas lenđe: “Ko god primil akale cikne čhavre zbog mande, man primil. A ko man primil, primil e Devles savo. O Del smatril kaj si majvažno okova savo si maj ponizno maškar tumende!”
LUK 9:49 Askal o Jovano phendas: “Sikavneja, dikhlam jećhe kaj ande ćiro alav tradel e bilačhe duhonen. Amen phendam lešće te na ćerel godova, kaj či džal pale tute.”
LUK 9:50 A o Isus phendas lešće: “Na branin lešće! Kaj ko naj protiv tumende, pale tumende si!”
LUK 9:51 Kana avili maj paše e vrjama te o Isus boldelpes ando nebo, vo zurale odlučisarda te džan ando Jerusalimo.
LUK 9:52 Thaj bičhalda e glasnikonen angle peste. Von đele thaj dine ande varesosko Samarijsko gav te pripremin lešće than kaj raćarela.
LUK 9:53 No okote o them či kamlas te primin les kaj sas po drom palo Jerusalim.
LUK 9:54 Kana godova dikhline lešće učenikurja o Jakov thaj o Jovano, phučline les: “Gospode! Kames te amen phenas te delen jag o oganj andar o nebo thaj te uništil len?”
LUK 9:55 A o Isus boldape lende thaj phendas lenđe kaj či gndin lačhe.
LUK 9:56 Thaj đeletar ande aver gav.
LUK 9:57 Dok džanas dromesa, varesosko manuš phendas e Isusešće: “Džava pale tute kaj god tu te džas.”
LUK 9:58 A o Isus phendas lešće: “E lisicen si lenđe hvja, e čirikljen lenđe gnezdurja, a man e Čhave e Manušesće naj kaj po šoro te čhol.”
LUK 9:59 Varesave avrešće phenda o Isus: “Sledi man!” A vo phendas lešće: “Gospode muk man samo te džav te prahov mungre dade.”
LUK 9:60 O Isus phendas lešće: “Muk e mulen te prahon pire mulen, aj tu dža thaj navestisar o carstvo e Devlesko.”
LUK 9:61 Još vareko phendas: “Me džava pale tute Gospode, ali muk man te džav prvo te jarto man katar mungri familija.”
LUK 9:62 A o Isus phendas lešće: “Ni jek savo lel o plugo ande pire vas te oril thaj askal dićhel palpale, naj dostojno palo carstvo e Devlesko.”
LUK 10:1 Pale godova o Gospod odredisardas aver eftavardeš thaj duj učenikonen thaj bičhaldalen po dujen angle peste ande svako gav thaj ande svako than kaj kamlas te džal.
LUK 10:2 Majsigo so bičhaldalen phendas lenđe: “E žetva si bari, a radnikurja si cara. Molisaren e Gospodare e žetvaće te bičhalel e radnikonen ande piri žetva.
LUK 10:3 Džan! Ake, bičhalav tumen sago e bakhroren maškar e ruva.
LUK 10:4 Na inđaren tumenca ni love, ni trasta, ni so pođina. Dromesa na te hasaren tumari vrjama gajda kaj pozdravina e theme thaj ćerena svato lenca.
LUK 10:5 Ande savo god ćher den, prvo phenen: “Miro akale ćherešće!”
LUK 10:6 Te avilo okote vareko dostojno palo miro tumaro miro fuljela pe leste. A ako naj khonik dostojno tumaro miro boldelape tumende.
LUK 10:7 Kana aven ande varesosko ćher, na naćhen andar o ćher ande aver ćher, ačhen pe jek than han thaj pijen sa so inkalen angle tumende. Kaj o radniko zaslužisarel piri poćin.”
LUK 10:8 Kana den ande savo gav thaj primin tumen, han so ponudin tumen.
LUK 10:9 Sastaren e nasvalen save si ande godova gav thaj phenen lenđe: “Akaleja pašilo tumenđe o carstvo e Devlesko!”
LUK 10:10 A kana den ande varesavo gav thaj či primintumen, inkljen pe lešće sokača thaj phenen:
LUK 10:11 Čak vi o praho andar tumaro gav, savo astardape pale amare pungre, khosas amendar sago o znako kaj o Del sudila tumenđe. Ali kava džanen: “Pašilo tumenđe o carstvo e Devlesko!”
LUK 10:12 Phenav tumenđe: “Ando đes e sudosko maj loće avela e themešće andar e Sodoma nego e themešće andar akava gav.”
LUK 10:13 Teško tumenđe manušalen andar o gav Horazin! Teško tumenđe manušalen andar o gav Vitsaida! Kaj te e čudurja save dogodisajle tumende dogodisajle sas ando rumome gava o Tiro thaj o Sidon, e manuša andar godola gava već dumut obratisajlesas thaj bešlinesas ande hrapavo thaj neudobne drze ando praho sago znako palo pokajanje.
LUK 10:14 Ali e manušenđe andar o gav Tiros thaj andar o Sidon po sudo avela majloće nego tumenđe.
LUK 10:15 Vi tumen manušalen andar o Kafarnaum! Zar dži ko nebo avena vazdine? Dži ko than kaj si e mule haradona kaj si o tunjariko thaj e jag.
LUK 10:16 Pale godova phendas e učenikonenđe: “Ko tumende čhol kan, mande čhol kan. Ko tumen odbacil man odbacil, a ko man odbacil odbacil okole savo bičhaldaman.”
LUK 10:17 Kana e eftavardeš thaj duj učenikurja boldine pes bahtale phendine: “Gospode, čak vi e bilačhe duhurja pokorinpes angle amende ande ćiro alav!”
LUK 10:18 A o Isus phendas lenđe: “Dikhlem e benđenđe poglavica sar perel sar e munja andar o nebo.
LUK 10:19 Ake dijemtumen vlast te uštaven pe sapa thaj pe štipavcurja thaj pe sa e sila e dušmaješći thaj khanči či naškodila tumenđe.
LUK 10:20 Ali na raduintumen kaj e bilačhe duhurja pokorinpe tumenđe, Ali raduintumen zbog godova kaj si tumare alava ramome ande Devlešći knjiga ando nebo.”
LUK 10:21 Ande godova časo o Isus pherdo bah ando Sveto Duho phendas: “Slaviv tut, Dade, tut savo san Gospodari e nebosko thaj e phuvjako, kaj garadan ćiro čačipe katar okola save smatrin pes mudre thaj umne, a objavisardan e ciknenđe. Ej Dade! gajda tuće sviđosajlo.
LUK 10:22 Mungro Dad sa dijas manđ thaj khonik či džanel ko si o Čhavo, nego samo o Dad; niti ko si o Dad_ osim o Čhavo osim okova kašće o Čhavo godova kamel te objavisarel.”
LUK 10:23 Askal boldape ke učenikurja kana sas korkoro lenca thaj phendas lenđe: “Blago e manušenđe save dićhen okova so tumare jakha dićhen!
LUK 10:24 Phenav tumenđe: “But prorokurja thaj e carurja kamline te dićhen man thaj te ašunen man, ali či dikhline man thaj či ašundine man!”
LUK 10:25 Jekhvar uštilo jek sikavno e Mojsiješće zakonestar te probil e Isuse thaj phučlas: “Sikavneja, so trubul te ćerav te dav ando večno trajo?”
LUK 10:26 A vo phendas lešće: “So ramol ando Mojsijesko zakono? So okote čitosardan?”
LUK 10:27 Askal o manuš phendas “Čumide e Gospode Devle ćire ćire saste ileja, ćire saste dušava, ćire saste snagasa ćire saste gođasa, thaj volisar ćire pašutne sago kaj volis korkoro tut!”
LUK 10:28 Pe godova phendas lešće o Isus: “Lačhe phendan. Godova ćer thaj avelatu večno traija.”
LUK 10:29 Ali vo lija te sikavelpe pravedno, thaj phučla e Isuse: “A ko si mungro pašutno?”
LUK 10:30 A o Isus phendas: “Varesosko manuš fuljelas andar o Jerusalim ando gav savo akhardolas Jerihon. Thaj astardine les e razbojnikurja. Von čhudine lestar e drze, mardineles thaj đeletar. O manuš ačhilo te pašljol opaš mulo.
LUK 10:31 Slučajno godole dromesa naćhelas varesosko židovsko rašaj, dikhlale thaj nakhlo gajda kaj zaobiđisarda les.
LUK 10:32 A gajda vi o levito e rašajesko pomoćniko: nakhlo kotar, dikhlale thaj nakhlo paše leste.
LUK 10:33 Varesosko putniko Samaritanco areslo dži leste, dikhla les, thaj sažalisajlo pe leste.
LUK 10:34 Avilo dži leste thaj thoda e rane lešće e uljesa thaj e molasa thaj paćardalen. Thaj čhutale pe piro magarco, Inđardale ande gostionica thaj pobrinisajlo pale leste.
LUK 10:35 Dethara o đes inkalda duj rupa, dijalen e gostijoničarešće thaj phendas: 'Le sama pe leste. Ako so majbut potrošisarel, poćinava tuće kana boldavaman.'”
LUK 10:36 Askal o Isus phučla les: “So phenes, savo katar akala ponašisajlo sago pašutno prema okova saves astardine e razbojnikurja?”
LUK 10:37 A vo phendas: “Okova savo pomognisarda lešće.” Pe godova o Isus phendalešće: “Dža thaj vi tu ćer gajda!”
LUK 10:38 Dok o Isus thaj lešće učenikurja gajda putuinas majdur prema o Jerusalim, dine ande varesosko gav. Okote sas varesavi manušnji savi akhardolas Marta, primisarda len ande piro ćher.
LUK 10:39 A sas lat phen savi akhardolas Marija. Voj bešelas dži ke Gospodešće pungre thaj ašunelas o alav lesko.
LUK 10:40 A e Marta sas but zauzmime godolesa kaj poslužilas. Voj avili leste thaj phendas: “Gospode! Zar či maris kaj mungri phen muklaman korkoro te poslužilv? Phen laće te pomožil man.”
LUK 10:41 A o Gospod phendas laće: “Marta, Marta! Na ha holji thaj uznemiritu pale but godova,
LUK 10:42 a samo jek si važno te ašunel mungro o alav. A e Marija godova svatisardas thaj godova či lava latar.
LUK 11:1 Kana o Isus jekhvar završisardas e molitvava, nakhlo leste jek katar e učenikurja thaj phendas lešće: “Gospode, sikavamen te molimen sago kaj o Jovano savo bolelas sikada pire učenikonen.”
LUK 11:2 O Isus phendas lenđe: “Kana molintumen, phenen: “Dade amareja ando nebo! Neka svetilpe ćiro alav! Te avel o carstvo ćiro!
LUK 11:3 Mangro amaro deamen svako đes!
LUK 11:4 Thaj jartosar amenđe e bezeha amare, sago kaj amen jartosaras svakonešće ko sagrešisarel protiv amende thaj na de te peras ande kušnja!”
LUK 11:5 'Thaj o Isus phendas lenđe: “Zamislin te džan ke tumaro drugari ande opaš e rjat thaj phenen lešće:” Drugarina, deman udžile trin mangre.
LUK 11:6 Kaj avilo mungro drugari dromestar, a naj man so te čhav angleleste te hal!”
LUK 11:7 A okova andral phenel lešće: “Na dosadisar manđe! O vudar si već phandado, a e čhavrora si manca ando kreveto thaj soven. Naštik uštav te davtut.”
LUK 11:8 Phenav tumenđe: “Ako či ni uštel te deles kaj si lesko drugari, uštela te deles zbog godova kaj lešće drugare naj ladžavo te avel uporno.
LUK 11:9 Isto gajda phenav tumenđe: Manđen thaj delape tumenđe! Roden thaj araćhena! Maren po vudar thaj putrelape tumenđe!
LUK 11:10 Kaj kogod manđel, primisarel. Ko rodel, araćhel. Ko marel po vudar, putrelapes lešće.”
LUK 11:11 Savo si maškar tumende dad: Kana o čhavro lesko manđel lestar mačho, te deles umesto mačho sap?
LUK 11:12 Ili kana manđel angro, zar delales škorpijono?
LUK 11:13 Ako tumen, vi ako sen bilačhe, džanen te den lačhe darurja tumare čhavrenđe, kozom majbut tumaro nebesko Dad dela Sveto Duho okolen save manđen lestar!”
LUK 11:14 Jekhvar o Isus trada e benđes andar o manuš savo sas nemo. Kana inkljisto o beng, o nemo manuš počnisardas te ćerel svato. Thaj o but o them divisajlo.
LUK 11:15 A varesave lendar phendine: “Vo tradel e benđen e Veelzevulešće silava, savo si e benđengo knezo.
LUK 11:16 A aver iskušisardine e Isuses gajda kaj rodenas lestar varesosko znako andar o nebo kaj o Del bičhaldales.
LUK 11:17 Ali o Isus džangla lenđe gndimata thaj phendas lenđe: “Ako e manuša andar isto carstvo borin pes maškar peste von uniština piro carstvo. Vi ako e familijaće članurja borinpes maškar pende, uniština piri familija.
LUK 11:18 Ako si o beng ande peste podelime, sar ačhela o carstvo lesko? A tumen phenen kaj me e Veelzevulešće silava tradav e benđen andar e manuša.
LUK 11:19 Ako me e Veelzevulešće silava tradav e benđen andar e manuša, kašće silava askal tumare učenikurja traden len? Gajda von korkoro dokažina kaj najsen ando pravo.
LUK 11:20 Ali ako me e Devlešće silava tradav e benđen, čačes avilo tumende e Devlesko carstvo.”
LUK 11:21 O Isus još phendas: “Džikaj god o zuralo manuš, lačhe naoružime, araćhel piro ćher, lesko barvalipe si sigurno.
LUK 11:22 Ali ako avel o majzuralo lestar, svladil les thaj otmil lešće sa lesko oružije ande savo uzdilaspe, a o pleno razdelisarel.”
LUK 11:23 Zato ko naj manca protiv mande si. Thaj ko manca či ćidel, rspil.
LUK 11:24 Askal o Isus phendas: “Kana o bilačho duho inkljel andar o manuš, lutil pe puste thana thaj rodel pešće than kaj šaj te odmorilpes. A kana či araćheles, phenel: “Boldavaman ande mungro ćher, ando manuš andar savo inkljistem.”
LUK 11:25 Thaj kana areslo o bilačho duho arakhlas e manuše savo si sago o čučo ćher, šlado thaj lačhardo.
LUK 11:26 Askal džal thaj lel pesa efta aver duhurja, majgore lestar, thaj del andre thaj okote nastanilpe. Po krajo godole manušesće avela majgore nego kaj sas lešće po početko.”
LUK 11:27 Dok o Isus godova phenelas, varesošći manušnji kaj sas maškar o but o them čhutas muj: “Blagoslovime o đi ćire dejako savo inđardatu thaj e čuča save pilan!”
LUK 11:28 O Isus phendas: “Još maj blagoslovime si okova savo ašunel o alav e Devlesko thaj ačhel paćivalo!”
LUK 11:29 Sar o them sa majbut ćidelaspe o Isus počnisarda te mothol lenđe: “Tumen manušalen save train ande akaja vrjama sen bilačhe manuša. Tumen roden znako. Ali aver znako či delape tumenđe osim e čudurja save o Del ćerdas palo Jona.
LUK 11:30 Kaj okova so sas e Jonasa sas znako e manušenđe save trainas ando gav savo akhardolas Niniva kaj o Del bičhaldales. Gajda okova so manca dogodilapes avela znako kaj man, e Čhave e Manušesće, o Del bičhaldas akale themešće.”
LUK 11:31 Po đes kana avela e Devlesko sudo, e carica savi dumut vladilas e južno phujava, savi akhardolas Saba, uštela thaj osudila e manušen save si ađes džud. Kaj dadural avili te ašunel e care Solomone savo sas zurale mudro, a akate si vareko maj baro vi katar o Solomon, a tu men čikamen te čhon kan leste!
LUK 11:32 E manuša save majsigo trainas ando gav savo akhardolas Niniva, uštena po đes kana avela e Devlesko sudo thaj osudina e manušen save akana train. Kaj von pokaisajle kana o Jona propovedilas, a ake, akate si vareko majbaro katar o Jona a tumen još či pokaisajle!”
LUK 11:33 O Isus majdur sikavelas: “Khonik či del jag e lampa te čhola po garado than, niti tale korpa, nego po čirako te okola kaj den andre dićhen o svetlo.
LUK 11:34 Ćiri jak si lampa ćire telošće. Kana si ćiri jak sasti sasto ćiro telo si ando svetlost. Ali, ako si ćiri jak nasvali, ćiro telo si ande tama.
LUK 11:35 Zato lesama te okova so gndis kaj si ande tute svetlost naj li tama.
LUK 11:36 Ako si sasto ćiro telo osvetlime, thaj ni cara tam naj ande tute, askal sasto aveja prosvetlime, sago kana e lampa pire svetlosa osvetlil tut.”
LUK 11:37 Kana o Isus dija gata o svato, avilo leste varesavo farisejo thaj akharda les ande piro ćher te hal. Vo dija andre thaj lijas than pale sinija.
LUK 11:38 Kana godova dikhlas o farisejo, začudisajlo kaj o Isus bešlo pale sinija majsigo nego so thodas pire vas sago kaj trubujas prema e židovengo običajo.
LUK 11:39 A o Gospod phendas lešće: “Tumen e fariseja gadići trudintumen te thoven tumare tahtaja thaj e čare avrjal, a pherdine len e pohlepava thaj e bilačhipeja.
LUK 11:40 Bi gođavalen! Naj li o Del okova kaj stvorisardas e manušes thaj pindžarel les andral sago vi avrjal?
LUK 11:41 Zato den okova so si andral, andar e tahtaja thaj andar e čare so handžvale inćaren samo pale tumende, okolenđe savenđe si maj potrebno sago milostinja thaj saste avena čiste andral thaj vi avrjal.”
LUK 11:42 Ali jao tumenđe, farisejalen! Kaj den deš posto e Devlešće katar sa e načinurja thaj katar o povrće a či marin pale pravda e manušenđi thaj pale ljubav e Devlešći so si maj važno. Trubun te den deš posto ali či troman te zanemarin akava so si maj važno.”
LUK 11:43 Jao tumenđe farisejalen! Kaj volin te bešen pe počasne thana ande sinagoge, thaj te e manuša pozdravin tumen pherde poštuipe prema tumende pe javne thana.
LUK 11:44 Jao tumenđe farisejalen kaj sen sago e limorja, save naj obeležime, pe save e manuša phirena a či džanen kaj si okote o limori thaj postain duhovno melale!”
LUK 11:45 Askal varesosko katar e sikavne e Mojsiješće zakonestar phendas e Isusešće: “Sikavneja, dok gajda phenes, vi amen vređos.”
LUK 11:46 A o Isus phendas: “Jao vi tumenđe, sikavnalen e Mojsiješće zakonestar! Kaj čhon pe manuša o pharipe gajda kaj den len pravilo save naštik te inđaren a tumen korkoro ni e najesa či kamen te mrdnon te pomožin lenđe te inđaren godova pharipe.”
LUK 11:47 Jao tumenđe! Kaj vazden e prorokonenđe spomenikurja, a tumare pradada mudardinelen.
LUK 11:48 Godolesa kaj či train so e prorokurja sikavenas svedočin kaj odobrin okova so ćerdine tumare pradada: von mudardinelen, a tumen spomenikurja vazden lenđe!
LUK 11:49 Zato vi o Del mudro phendas: “Bičhalava lende e prorokonen thaj e apostolen. Varesaven mudarena a varesaven progonina.
LUK 11:50 Zato tumaro naraštaj smatrilapes došalo palo rat kaj sas čhordo e prorokonengo katar o postanko e themesko,
LUK 11:51 katar o rat e prvo dži ke paluno prorokosko, e Aveljesko dži ko rat e Zaharijasko, savo sas mudardo maškar o žrtveniko thaj o svetište.” Ej phenav tumenđe, kaj rodelape o računo katar akaj generacija tumaro naraštaj avela odgovorno pale godova rat savo sas čhordo!”
LUK 11:52 Jao tumenđe, sikavnalen e Mojsiješće zakonestar! Kaj line e ćija o džanglipe pale Devlesko carstvo thaj garadine katar e manuša. Korkoro či den andre ando carstvo, a či mućen te den andre okola kaj kamen te den.”
LUK 11:53 Kana o Isus inkljisto okotar, e sikavne e Mojsiješće zakonestar thaj e fariseja počnisardine zurale te holjavon pe leste thaj navalisardine pe leste te phučen les but vareso.
LUK 11:54 Von dićhenas te astaren les ande varesavo pogrešno alav sar optužisardinesas les.
LUK 12:1 Askal ćida pes majbut milje manuša, gajda kaj jek avrešće uštavenas e pungre. Ali o Isus prvo phendas pire učenikonenđe: “Len tumen sama kaj o farisejsko licemerje buljol sago o kvasco savo šukljarel sasto humer.
LUK 12:2 Kaj avel e vrjama kana sa so si garado avela arakhado thaj sa so si tajno ašundola angle savorende.
LUK 12:3 Zato, sa so phendine ande tama ašundola po svetlo thaj sa so phendine varekašće po kan ande sobe katar e krovurja propovedilape.”
LUK 12:4 O Isus nastavisardas: “Phenav tumenđe mungre drugarenđe: na daran katar okola save šaj te mudaren samo o telo, a pale godova naštik ćeren tumenđe khanči.
LUK 12:5 Ali phenava tumenđe kastar trubun te daran: daran katar o Del savo, šaj lel o trajo thaj askal čhudel les ando pakao. Lestar daran!
LUK 12:6 Pa či li bićinenpe pandž čiriklja pale samo duj lovora? Pa palem ni jećhe lendar o Del či bistrel.
LUK 12:7 A tumenđe si svako bal po šoro đinado. Zato na daran! Kaj sen e Devlešće maj vredne nego but e čiriklja!”
LUK 12:8 Ko akate pe phuv anglo them priznajil kaj pripadil manđe, pale leste me o Čhavo e Manušesko phenava, angle anđelja e Devlešće kaj pripadil manđe.
LUK 12:9 Ali okova savo odreknilpe mandar angle manuša akate pe phuv, gajda vi me odreknivaman lestar angle anđelurja e Devlešće.
LUK 12:10 Ali phenav tumenđe ko god mothol alav protiv mande o Čhavo e Manušesko, jartolape lešće. Ali okolešće ko vređol (hulil) po Sveto Duho, či jartolape lešće.
LUK 12:11 A kana anena tumen po sudo thaj ande sinagoge, angle poglavarja thaj angle vlast, na vodin briga so phenena te branin tumen!
LUK 12:12 Kaj o Sveto Duho ande godova časo sikavela tumen so te phenen.”
LUK 12:13 Vareko maškar o them phendas lešće: “Sikavneja, phen mungre phralešće te podelil manca so muklas amenđe amaro dad.”
LUK 12:14 Pe godova o Isus phendas lešće: “Manuša, ko čhuta man te avav tumaro sudco ili deliv maškar tumende?
LUK 12:15 Askal phendas savorenđe: “Lentumen majdur katar svako pohlepa, kaj o čačo trajo či avel katar okova so situmen.”
LUK 12:16 Askal o Isus phendas lenđe akaja prispodoba: “Varesave barvale manušesće but bijanda e phuv
LUK 12:17 thaj ačhilo te gndil ande peste: “So te ćerav? Kaj najman kaj te čhav sa akava so bijanda manđe e phuv.”
LUK 12:18 Thaj phendas: “Ake so ćerava! Haravava mungre žitnice thaj vazdava majbare thaj okote čhava sa mungro điv thaj mungro lačhipe.
LUK 12:19 Askal phenava korkoro manđe ake situ ande zalihe but lačhipe pale but e brš kaj aven. Dušo mungrije, akana odmoritu, ha, pi thaj veselitu!”
LUK 12:20 Ali o Del phendas lešće: “Bigođavereja! Već arjat mereja! A sa so ćidan, kasko avela?
LUK 12:21 Gajda avela okoleja kaj ćidel pešće barvalipe, a či ćidel barvalipe savo si vredno ande Devlešće jakha.”
LUK 12:22 Askal o Isus phendas pire učenikonenđe: “Zato phenav tumenđe: na han holji palo trajo: so hana; ni palo telo so dena pe tumende.
LUK 12:23 Kaj o trajo si maj vredno katar o habe, a o telo katar e drze.
LUK 12:24 Dićhen pe gavranurja! Či sadin niti ćiden, najlen spremište ni žitnice, a palem o Del pravarelen. Kozom sen tumen majvredne nego e čiriklja!
LUK 12:25 A ko tumendar šaj e brigenca te lunđarel piro trajo samo pale jek đes?
LUK 12:26 Dakle, ako tumen naštik ćeren ni okova so si maj cara, sostar askal stalno han holji pale sa aver?
LUK 12:27 Dićhen e poljske luluđa sar barjon! Niti trudinpe, niti štrikon pešće drze. A palem, phenav tumenđe: “Kaj ni o caro Solomon ande pire kuč e drze nas majl lačhardo katar ni jek lendar.
LUK 12:28 Ako o Del del pe poljsko čar gajda šukar drze, savi ađes si, a već thejara čhudelpes ando bov te phabol, kozom majbut dela pe tumen šukar drze. Tumen cara paćivalen!
LUK 12:29 Zato vi tumen: na samo gndisaren pe godova dali situmen dosta te han thaj te pijen. Na uznemirin tumen zbog godova!
LUK 12:30 Sa godova roden e manuša save či pindžaren e Devles. Tumaro nebesko Dad džanel kaj sa godova trubul tumen.
LUK 12:31 Nego roden o carstvo e Devlesko, a godova sa nadodaila pe tumenđe!”
LUK 12:32 Na dara mungro cikno stado! Kaj si e volja tumare Dadešći te del tumen o carstvo.
LUK 12:33 Bićinen okova so si tumen thaj e love den e čorenđe! Gajda ćidena tumenđe trjaste save či phurjon thaj blago savo či propadnila, večno blago savo si ando nebo kaj o čor či avel thaj kaj o moljco či halales.
LUK 12:34 Kaj phenav tumenđe, kaj si tumaro barvalipe, okote avela vi tumaro ilo.”
LUK 12:35 O Isus phendas lenđe vi akava: “Aven spremne te služin thaj tumare svetiljke neka phabon.
LUK 12:36 Aven sago okola kaj ažućaren pire gospodare kana boldelpes andar e svaturja te odma putren lešće čim aresel thaj marel po vudar,
LUK 12:37 Blago o kole slugonenđe saven o gospodari, kana avela, araćhel džungade! Čačes phenav tumenđe, kaj korkoro o gospodari čholalen pale sinija te bešen, thaj čhola pe peste o keceljko, te poslužil len.
LUK 12:38 O gospodari šaj te boldel pes ande opaš e rjat ili ande zora a blago e slugenđe saven o gospodari araćhela kaj si još džungade thaj ažućaren les.
LUK 12:39 Ali akava džanen: kana džanglasas o domaćino ande savi vrjama avela o čor, či muklasas te del ande lesko ćher.
LUK 12:40 Vi tumen uvek aven spremne kaj me o Čhavo e Manušesko avava kana či nadina tumen.”
LUK 12:41 Pe godova o Petar phendas: “Gospode, phenes li godoja usporedba samo pale amende ili vi pale savorende?”
LUK 12:42 A o Gospod Isus phendas: “Ko si okova verno thaj razumno upravniko saves o Gospod čhola te vladil pe leše sluge thaj te delen habe ande pravo vrjama?
LUK 12:43 Blago okole slugašće saves o gospodari kana boldelape, araćhel kaj gajda ćerel.
LUK 12:44 Čačes, phenav tumenđe, o gospodari čhola godole slugone te upravljil lešće saste barvalipeja.”
LUK 12:45 Ali ako godova sluga phenel ande piro ilo: “Mungro gospodari či avela gajda sigo” thaj ačhel te marel e slugonen thaj e sluškinjen, te hal, te pijel thaj te matol,
LUK 12:46 avela o gospodari godole slugasko ando đes savo či nadilapes thaj ando časo savi či ni slutil; strogo kaznilales gajda kaj čhinela les pe kotora te delil e sudbina okolenca save či paćan.”
LUK 12:47 O sluga savo pindžarel e volja pire gospodarišći, a khanči či ćerdas te pripremil pes pale vrjama kana boldela pes lesko gospodari, avela strogo kaznime.
LUK 12:48 A okova sluga kaj či džanglas e gospodarešće volja, a ćerda vareso kaj zaslužisarel e kazna, cara avela mardo. A katar okola kašće but dijas lendar majbut vi rodela. Okolestar kašće si but poverime lestar but vi rodela pes.”
LUK 12:49 “Askal o Isus phendas: “Me avilem te čhudav e jag e sudošći pe phuv! Sar volisardemas te već počnisardas te phabol!
LUK 12:50 Ali majsigo trubul te pretrpiv e muke thaj o smrto, zurales si manđe pharo dok godova či avel gata!
LUK 12:51 Gndisaren kaj me avilem te anav miro pe phuv maškar o them? Nisar. Avilem te anav razdor.
LUK 12:52 Kaj katar akana e familije rspin pes: trin džene avena pe mungri rig, a aver duj protiv ili duj pe mungri rig a trin protiv mande.
LUK 12:53 O čhavo avela protiv o dad thaj o dad protiv o čhavo, e dej protiv e čhej, thaj e čhej protiv e dej, e sokra protiv piri bori thaj e bori protiv e sokra.”
LUK 12:54 A e bute themešće o Isus phendas: “Kana dićhen kaj o kalo oblako lelpes katar o more po zapado, odma phenen: Dela o bršnd!” Thaj gajda si.
LUK 12:55 Kana dićhen kaj phurdel e bavlal katar e pustinja po jugo, phenen; “Avela tati vrjama”, thaj gajda avela.
LUK 12:56 Licemerja! Džanen te prosudisaren o izgled e nebosko thaj e phuvjako. Sar askal či pindžaren mungre znakurja save trubuinesas te pindžaren!”
LUK 12:57 Tumen korkoro trubuinesas te pindžaren so si ispravno!”
LUK 12:58 Sago vi ako vareko prl tumen zbog o dugo savo či poćindine thaj kamel te inđarel tumen po sudo, još dromesa den sa tumendar te nagodbasa rešin tumen lestar, te či inkalel tut anglo sudo. O sudco delatut ko stražari, a o stražari čhudelatu ande tamnica.
LUK 12:59 Phenav tuće: 'Či inkljeja okotar dok či poćines dži ke posljedno lovoro.'”
LUK 13:1 Askal aviline varesave manuša thaj phendine e Isusešće kaj o Pilato savo sas rimsko upravniko dijas naredba te mudarenpes varesave manuša andar e Galileja. Thaj sas mudarde ando jerusalimsko Hramo dok anenas e žrtve.
LUK 13:2 O Isus phendas lenđe: “Dali si godova dokaz kaj godola Galilejcurja save nastradisardine sas majbut bezehale katar aver Galilejcurja?
LUK 13:3 Nisar! Phenav tumenđe: vi tumen gajda avena duhovno hasarde ako či obratintumen ko Del!
LUK 13:4 Ili gndin kaj okola dešuohto, pe save haradili e Siloamsko kula thaj mudardalen sas majbut bezehale katar sa e manuša save trainas ando Jerusalim?
LUK 13:5 Nisar! Phenav tumenđe: vi tumen gajda avena duhovno hasarde ako či obratin tumen ko Del.”
LUK 13:6 Askal o Isus phendas lenđe akaja prispodoba: “Varesošće manuše sas zasadime smokva ande lesko vinograd. Avilo o manuš te dićhel dali bijandas plodo, ali či arakhlales pe smokva plodo
LUK 13:7 Zato phendas e vinogradarešće: “Ake već trin brš avav thaj rodav plodo pe akaja smokva thaj či arakhav les. Čhin lat. Sostar te crpil e phuv?”
LUK 13:8 A o vinogradari phendas lešće: “Gospodarina, mukla još akava brš, a me hanavava oko late thaj čhava oko late o štalsko gunoj.
LUK 13:9 Možda ipak pe okova brš bijanel. A ako či bijanel askal čhinejalat.”
LUK 13:10 Jek savato dok o Isus sikavelas ande jek sinagoga.
LUK 13:11 Okote sas varesavi manušnji savi dešuohto brš sas grbavo thaj naštik uspravilas pes. Ande late sas o bilačho duho savo ćerelas te avel nasvali
LUK 13:12 Kana o Isus dikhlala, akhardala peste thaj phendas: “Manušnjije, oslobodime san katar ćiro nasvalipe!”
LUK 13:13 Thaj čhuta pire vas pe late, a voj odma ispravisajli thaj počnisarda te slavil e Devle.
LUK 13:14 A okova savo sas vođa ande sinagoga holjajlo kaj o Isus sastardas ando savato, thaj phendas e themešće: “Šov si đes ando kurko kana trubul te ćerelpes bući! Ande godola đesa aven thaj saston, a na ande savatosko đes!”
LUK 13:15 O Gospod askal phendas lešće: “Licemerne! Vi tumen ćeren bući savatone. Zar či svako tumendar savatone odrešil pire guruve ili magarco katar e jasle, thaj inđareles po paj te napoiles?
LUK 13:16 Naj li vi voj čhej andar e Avraamesko plemeno, savja o Sotona phangla već dešuohto brš, či li trubujasas vi lat o Del te odrešil katar godova nasvalipe savo si laće okurja ande savatosko đes?”
LUK 13:17 Pe godova sa lešće protivnikurja ladžajle, a sa aver raduisajle e šukar delenđe save o Isus ćerdas.
LUK 13:18 Pale godova o Isus phendas: “Sova si slično o carstvo e Devlesko? Sova te usporedisarav les?
LUK 13:19 Slično si e gorušicaće zrnosa savo si zurale cikno, kana o manuš lel les thaj čhudeles ande piri bar. Barjol thaj ćerdol ando kaš thaj e čiriklja ćiden pes thaj ćeren gnjezdurja ande lešće ranja.”
LUK 13:20 Thaj palem phučlalen: “Sova te usporediv o Carstvo e Devlesko?
LUK 13:21 Vo si sago kana e manušnji lel o kvasco thaj šukljarel les ande bari količina aro dok sa či šukljol.”
LUK 13:22 Gajda o Isus naćhelas kroz e gava thaj e varošice, sikavelas thaj putuilas ando Jerusalim.
LUK 13:23 Askal vareko phendas lešće: “Gospode, dali si cara okola kaj spasinpe?” A o Isus phendas lenđe:
LUK 13:24 “O vudar e nebosko si usko. Trudintumen te den andre kroz leste, kaj phenav tumenđe, but rodena te den kroz leste, ali naštik dena.”
LUK 13:25 Kana o gospodari e ćheresko zaključil o vudar avela prekasno. Askal ačhena avri marena po vudar thaj phenena: 'Gospode, putar amenđe!' Vo phenela tumenđe: 'Či džanav tumen ko sen.'
LUK 13:26 Askal počnina te phenen: 'Pa amen tusa halam thaj pilam, a tu sikavejas pe amere sokača!'
LUK 13:27 A vo phenela tumenđe: 'Phenav tumenđe: či džanav ko sen. Džantar mandar savora save nepravda ćeren!'
LUK 13:28 Okote rovena thaj škripina e dandenca kaj avena gajda holjarike kana dićhena e Avraame, e Isako, e Jakove thaj sa e prorokonen ando carstvo e Devlesko, a tumen avena čhudine avri.
LUK 13:29 Askal avela o but o them katar o istok thaj katar o zapad, katar o severo thaj katar o jugo thaj bešena pale sinija ando carstvo e Devlesko.
LUK 13:30 Thaj dik, okola save si akana prve askal avena pe poslednjo than, a okolen save akate smatrin kaj si poslednje avena majbare.”
LUK 13:31 Ande godova časo aviline varesave fariseja thaj phendine e Isusešće: “Inklji thaj džatar akatar, kaj o caro Irod kamel te mudarel tut.”
LUK 13:32 A o Isus phendas lenđe: “Džan thaj phenen godole lisicaće: 'Ake, tradav e demonen thaj sastarav ađes thaj thejara, thaj trito đes avava gata.
LUK 13:33 Ali ađes, thejara thaj overthara moraš te nastaviv o drom kaj valda e prorokurja naštik aven mudarde avrjal o Jerusalim.”
LUK 13:34 Manušalen andar o Jerusalim, tumen save mudaren e prorokonen thaj barenca čhuden tumen ande okola saven o Del bičhaldas! Kozom drom lijem te štitiv e čhavren tumaren sago kaj e khanji pire pujoren tale pire phaka a tumen či kamline!
LUK 13:35 Ake akana, tumaro ćher avelo pusto! Thaj phenav tumenđe, či dićhena man dok či avel o časo kana phenena: 'Blagoslovime o kova savo avel ando alav e Gospodesko!'”
LUK 14:1 Jek savato avilo o Isus ando ćher ke jek vođa e farisejengo te hal lesa. Okola save sas okote lačhe lenas sama pe leste so ćerela.
LUK 14:2 Kaj pojavisajlo anglo Isus varesavo manuš savo sas nasvalo gajda kaj sas les paj thaj šuljolas lestar.
LUK 14:3 Pe godova o Isus phučla e sikavne e Mojsiješće zakonestar thaj e farizejen: “Dali si muklino prema e Mojsijesko zakono te savatone sastarelpes o manuš ili naj?”
LUK 14:4 A von khanči či phendine. Askal o Isus čhuta pire vas po nasvalo manuš, sastardale thaj phendas lešće kaj šaj džaltar.
LUK 14:5 A o Isus phendas: “Ko tumendar savatone či ćerel bući? Ako varekašće tumendar o čhavro ili o biko perel ande haing, zar či odma inkalena les?”
LUK 14:6 Pe godova naslen so te phenen.
LUK 14:7 Kana o Isus dikhlas sar okola kaj si akharde pe gozba len pešće prve thana te bešen, phendas lenđe e prispodoba:
LUK 14:8 Kana vareko akharel tut pe svaturja, na beš po prvo than kaj so ako si akhardo vareko ko si majvažno tutar?
LUK 14:9 Te či o domaćino savo akhardas tut thaj vi les phenela tuće: “Ušti thaj de o than okole manušesće.” Askal ladžavoja, ušteja thaj bešeja po paluno than.
LUK 14:10 Nego kana vareko akhareltut dža thaj beš pe paluno than, thaj kana avela okova kaj akhardatut, te phenel tuće, drugarina pripremisardem tuće majlačho than!” Askal aveja počastime angle sa save si akharde.
LUK 14:11 Kaj svako ko korkoro pes uzvisisarel, avela ponizime, a ko korkoro pes ponizil, avela uzvisime.”
LUK 14:12 A askal o Isus boldapes ko domaćino thaj phendas lešće: “Kana ćeres habe ili večera, na akhar ćire drugaren, ni ćire phralen, ni ćire familija, ni ćire barvale komšijen, te či vi von možda tut akhardinesas thaj pe akava način boldasas tuće.
LUK 14:13 Nego kana ćeres gozba akhar e čoren, sakaten, banđen, thaj koren.
LUK 14:14 Kaj len naj sova te bolden tuće. Gajda aveja blagoslovime kaj o Del pale godova nagradila tut kana vo uskrsnila e pravedne manušen andar e mule.”
LUK 14:15 Kana godova ašunda jek katar e manuša pale sinija, phendas e Isusešće: “Blago okolešće savo hala ando carstvo e Devlesko!”
LUK 14:16 A o Isus phendas lešće: “Varesosko manuš ćerda bari večera thaj akhardas e but e themes.
LUK 14:17 Kana e večera sas gata, bičhalda e sluga te phenel e gostonenđe: 'Sa si gata. Aven!'
LUK 14:18 A von jek pale avreste te phendine kaj naštik te aven. Prvo phendas lešće: 'Ćindem njiva thaj trubul te džav te dikhavla. Molivtu, jartosar man ke godova manuš.'
LUK 14:19 Aver phendas: 'Ćindem deš guruva, thaj trubul te džav te isprobiv len dali si lačhe. Molivtu, jartosar man ke godova manuš.'
LUK 14:20 O trito phendas: 'Upravo ženisajlem thaj zato naštik te avav.'
LUK 14:21 O sluga boldape thaj javisarda godole domaćinešće. Askal o domaćino holjajlo, thaj phendas e slugašće: 'Inklji brzo pe sokača e gavešće thaj an akaring e čoren, sakaten, koren thaj e banđen.'
LUK 14:22 Kana o sluga gajda ćerdas, javisardas e Gospodarešće: “Gospodarina, ćerdo si so phendan thaj još si than.”
LUK 14:23 O gospodari phendas e slugašće: 'Inklji pe droma avrajl o gav thaj trade len te aven te pherdol mungro ćhere themesa.
LUK 14:24 Kaj phenav tumenđe: Ni jek katar okola manuša save sas majsigo akharde či hana ni zalogajo katar e gozba savi ćerdem.'”
LUK 14:25 E Isuseja putuilas o silno them. O Isus boldape thaj phendas lenđe:
LUK 14:26 “Ako vareko kamel te avel mungro učeniko, moraš te volil man majbut nego pire dade, deja, romnja, čhavren, phejen, phralen, pa majbut vi katar piro trajo. Inače naštik avel mungro učeniko!
LUK 14:27 Ko či lel piro trušul či džal pale mande thaj naj spremno te merel pale mande, naštik avel mungro učeniko!”
LUK 14:28 Kaj khonik tumendar, kana kamel te sagradil e kula, či prvo bešel thaj proračunil e troškurja te dićhel dali sile sova te završil.
LUK 14:29 Inače šaj dogodisajlo sas lešće te uspil samo te čhol o temelji thaj naj les dosta love te završil, a askal savora save godova dikhlinesas mardinesa muj lestar
LUK 14:30 thaj phenen: 'Akava manuš počnisarda te gradisarel a naštik završil!'
LUK 14:31 Ili savo caro teljardasas ando rato aver caronenca a te majsigo či bešel thaj gndil dali šaj pire deš milje vojnikonenca te svladil okoles savo avel pe leste pire biš milje vojnikonenca?
LUK 14:32 Ako procenil kaj naštik svadina len, bičhalela pire manušen te roden miro dok si lenđe protivnikurja još dur po drom.
LUK 14:33 Zato khonikal naštik postanil mungro učeniko savo či mućel sa so siles zbog mande.”
LUK 14:34 “Askal o Isus još phendas lenđe: “O lon si lačho. Ali ako o lon naj londo, sova askal lonđarelape?
LUK 14:35 O bilondo lon naj lačho ni pale phuv, ni palo gnoište, nego samo te čhudelpes. Putren tumare kan te šaj ašunen!”
LUK 15:1 Oko o Isus ćidapes o but e carenikurja thaj e bare bezehale manuša te ašunen les sar sikavel.
LUK 15:2 Zato e fariseja thaj sikavne e Mojsiješće zakonestar mrmljinas: “Družilpes e bezehalenca thaj još čak vi hal lenca!”
LUK 15:3 Pe godova o Isus phendas lenđe akaja prispodoba:
LUK 15:4 Ko tumendar, ako siles šel bakhre thaj hasarel jećhe či mućela okolen injavardeš thaj inja ande divljina, thaj či đelosas te rodel godole jećhe dok či araćhel les?
LUK 15:5 A kana araćhel les, pherdo bah čhol les pe dume
LUK 15:6 thaj boldel les ćhere thaj čim aresel ćhere akharel pire komšijen thaj pe drugaren thaj phenel lenđe: “Raduintumen manca! Arakhlem mungre hasarde bakhes.”
LUK 15:7 Phenav tumenđe, gajda savora ando nebo avena maj bahtale pale jek bezehalo manuš savo obratilpe e Devlešće nego pale injavardeš thaj inja save gndin kaj si pravednikurja thaj kaj či trubun te obratines ko Del.”
LUK 15:8 O Isus phendas lenđe: “Savi godoja manušnji ako sila deš rupa, thaj jek hasarel, či del jag e memelji, thajl lačhe šlavel o ćher rodel dok či araćhel les?
LUK 15:9 A kana araćhel les, akharel pire komšinicen thaj pire drugaricen thaj phenel lenđe: 'Raduin tumen manca! Arakhlem o rup savo hasardem.'
LUK 15:10 Phenav tumenđe, kaj gajda e Devlešće anđelurja raduina pes pele jek bezehalo savo obratil pes.”
LUK 15:11 Thaj o Isus nastavisarda te ćerel svto: “Varesave manuše sas duj čhave.
LUK 15:12 O maj terno phenda pire dadešće: “Dade, deman akana mungro naslestvo savo pripadil manđe.” Thaj o dad podelisarda o barvalipe.
LUK 15:13 Kana nakhline varesave đesa o majterno čhavo ćidas sa piro, thaj otputuisarda ande dur e phuv thaj okote potrošisarda sa piro barvalipe pire bilačhe trajosa.”
LUK 15:14 “Kana potrošisarda sa, dija e bari bok ande godoja phuv, thaj nas les so te hal.
LUK 15:15 Askal đelo thaj zaposlisajlo sago sluga ke jek manuš ande godoja phuv thaj čarjarelas lešće balen.
LUK 15:16 O čhavo sas gajda bokhalo kaj rado halasas vi e ljuske katar e maune save hanas e bale, ali khonikal či delas len lešće.
LUK 15:17 Kana napokon avilo peste, phendas: “Ke mungro dad e slugen mungre dadešće si habe gaći kaj uvek vi ačhel, a me akate merav bokhatar!
LUK 15:18 Uštava, teljarava ke mungro dad thaj phenava lešće: 'Dade, sagrešisardem protiv tute thaj protiv o Del ando nebo!
LUK 15:19 Najsem majbut dostojno te akharama ćire čhavesa. Primima sago jećhe katar ćire najamnikurja.”
LUK 15:20 Uštilo thaj teljarda ke piro dad. Dok sas još dur katar piro ćher, lesko dad dikhla les dok sas još po drom thaj sažalisajlo pe leste thaj prastajas angle leste, dijales mrtiko thaj čumida les.
LUK 15:21 A o čhavo phendas lešće: “Dade, sagrešisardem protiv tute thaj protiv o Del! Najsem majbut dostojno te akharama ćire čhavesa.”
LUK 15:22 A o dad phenda e slugenđe: “Brzo inkalen e majšukar haljina thaj den pe leste! Čhon lešće e angrušći po naj thaj e sandale pe lešće pungre!
LUK 15:23 Anen e maj thule guruve thaj denle čhurjasa, pa te pogostime thaj te veselime
LUK 15:24 Kaj akava mungro čhavo sas mulo thaj akana boldapes ando trajo, hasardo sas thaj akana arakhadilo!” Thaj počnisardine te veselinpe.
LUK 15:25 Pale godoja vrjama lesko majpurano čhavo ćerelas bući ande njive. A kana boldape thaj sas već paše, andar o ćher ašundolas e muzika thaj o ćhelipe
LUK 15:26 Pa akhardas jećhe slugo te phučel so si godova.
LUK 15:27 A o sluga phendas: “Boldapes ćiro phral thaj ćiro dad dija čhurjasa e thule guruve kaj te proslavil kaj lesko čhavo boldapes džudo thaj sasto.”
LUK 15:28 O maj purano phral holjajlo thaj či kamla te del andre. Askal o dad inkljisto thaj počnisarda te molil les te del andre.
LUK 15:29 A vo phendas pire dadešće: “Me ake gaći brš služiv sago robo tuće thaj nikada či obisardem te ćerav so phendan manđe, a tu nikada ni jarco či dijanman te proveseliman mungre drugarenca.
LUK 15:30 A kana avilo kava ćiro čhavo savo e kurvenca haljarda sa ćiro barvalipe, tu dijan lešće čhurjasa maj thule guruve.”
LUK 15:31 Pe godova o dad lesko phendas lešće: 'Čhaveja, tu san uvek manca thaj sa mungro vi ćiro si.
LUK 15:32 Ali trubul te radujimen thaj veselimen kaj akava ćiro phral sas mulo thaj akana boldapes ando trajo, hasardo thaj arakhadilo!'”
LUK 16:1 O Isus askal phenda pire učenikonenđe e usporedba: “Sas varesavo barvalo manuš saves sas baro sluga saves e manuša prnas kaj rspil o barvalipe pire gospodaresko.
LUK 16:2 O barvalo manuš akharda pire bare sluga thaj phendas lešće: “So godova ašunav pale tute? Sikav manđe o računo kaj ramosardn sar vodijas e briga pale mungro barvalipe zato kaj majbut naštik aves mungro baro sluga!”
LUK 16:3 Pe godova o baro sluga phendas ande peste: 'So te ćerav kana mungro gospodari či del više te ćerav bući pale leste? Te džav te hanavav najman snaga. Te prosiv? Ladžavo si manđe.
LUK 16:4 Džanav so ćerava! Thaj kana gajda ćerava e manuša lačhe primina man ande pire ćhera, kana majbut či avava e gospodaresko baro sluga.”
LUK 16:5 Askal akhardas jećhe po jećhe katar o kola save sas udžile lešće gospodarešće. Thaj phučlas e prvo manuše savo sas udžile: 'Kozom san udžile mungre gospodarešće?'
LUK 16:6 'Šel bačve e maslinsko zetino', phendas o kova savo sas udžile. A o baro sluga phendas lešće: 'Le ćiro računo beš thaj odma ramosar pandžvardeš.'
LUK 16:7 Pale godova phendas e averešće: 'A tu, kozom san tu udžile?' 'Šel mere điv.' Phendas vi lešće: 'Le ćiro računo thaj ramosar pe ohtovardeš.'
LUK 16:8 Thaj o gospodari pohvalisarda e bilačhe bare slugas kaj sas snalažljivo. Kaj e manuša akale themešće maj snalažljivo postupin prema okola save si lenđe slične nego e manuša katar o svetlost.
LUK 16:9 A me phenav tumenđe, steknin tumenđe drugarja gajda kaj ispravno koristin akale themesko barvalipe thaj kana o barvalipe majbut či avela korisno o Del primila tumen ande večne stanurja ando nebo.
LUK 16:10 “Ako šaj paćas e manušesće ande cikne buća, askal šaj paćas lešće vi ande bare buća thaj ako naštik paćas e manušesće ande cikne buća askal naštik paćas lešće ni ande bare buća.
LUK 16:11 Ako najsenas paćivale ande e themesko barvalipe, sar o Del poverila tumenđe duhovno barvalipe te upravin lesa?
LUK 16:12 Thaj ako ande averesko barvalipe najsenas paćivale, sar o Del delatumen tumaro?”
LUK 16:13 Ni jek sluga naštik služil duje gospodaren ande isto vrjama. Kaj jećhe mrzala, a avere volila; ili jećhešće avela paćivalo a avre prezirila. Naštik služin e Devlešće thaj e barvalipešće ande isto vrjama.”
LUK 16:14 Sa gadava ašundine okola save sas pohlepne pale love e fariseja, thaj marenas muj katar o Isus.
LUK 16:15 A o Isus phendas lenđe: “Tumen ćeren tumen kaj sen pravedne anglo them, ali džanel o Del tumare ile. Kaj so e manuša smatrisaren vredno, e Devlešće grjacolpe.”
LUK 16:16 Askal o Isus phenda lenđe: “E Mojsijasko zakono thaj e knjige save ramosardine e purane prorokurja sikavenas pe sa dok či avilo o Jovano savo bolelas, a katar askal navestilaspe e lačhi nevimata palo carstvo e Devlesko. Thaj katar askal nagovorisaras savoren te den ando carstvo e Devlesko.
LUK 16:17 Ali godova či značil kaj e Mojsijesko zakon majbut či vredil kaj maj loće nestanila o nebo thaj e phuv, nego te propadnil jek tačkica andar o zakono.
LUK 16:18 Sago kaj ramol ando zakon: svako ko rastanilpe katar piri romnji thaj lel avrja, ćerel preljub; thaj ko oženilpe e romnjasa savi si rastanime, preljub ćerel.”
LUK 16:19 Askal o Isus nastavisarda: “Sas varesosko barvalo manuš, savo lelas pe peste majšukar thaj maj kuč drze, trailas svako đes raikane thaj veselilaspe.
LUK 16:20 A angle lesko vudar pašljolas varesavo čoro manuš savo sas sa ande čirurja. Lesko alav sas Lazar,
LUK 16:21 thaj čeznilas samo te čaljol e prušukenca save perenas katar e barvalešći sinija. Dok gajda pašljolas avenas e džućhela thaj čarnas e čirurja pe leste.
LUK 16:22 A kana mulo o čoro, e anđelurja inđardinele ande Avraamešće angalja. Pale godova mulo vi o barvalo manuš, thaj prahosardine les.
LUK 16:23 A lešći duša đeli po than kaj si e mule, thaj dok sas ande bare muke vazda pire jakha thaj dadural dikhlas e Lazare ande Avraamešće angalja.
LUK 16:24 Thaj čhutas muj: 'Dade Avraame, smiluitu manđe thaj bičhal e Lazare te umočil piro naj ando paj thaj šudrjarel mungri čhib kaj zurales mučiman ande kava plameno.'
LUK 16:25 Pe godova phendas o Avraam: 'Detut gođi, čhaveja, kaj tu pale ćiro trajo primisardan ćiro lačhipe, a gajda vi o Lazar piro bilačhipe. Akana vo akate tešilpe, a tu mučistu.
LUK 16:26 Osim godova, maškar amende thaj tumende si bari provalija, thaj vi okola save kamlinesas naštik naćhen okotar akaring, niti akatar okoring.'
LUK 16:27 Pe godova o barvalo manuš phendas: 'Molivtu askal, dade, bičhal e Lazare ando ćher mungre dadesko.
LUK 16:28 Kaj siman pandž phral pa neka džal thaj upozoril len te na vi von aven akaring ande kava than e mukengo.'
LUK 16:29 A o Avraam phendas lešće: 'Opominlen o Mojsija thaj e prorokurja ande prire zapisurja. Neka čiton len thaj čhon kan lende.'
LUK 16:30 A vo phendas: 'O na, dade Avraame! Nego te avilo lende vareko andar e mule, obratinape.'
LUK 16:31 A vo phendas lešće: 'Ako či ašunen e Mojsija thaj e prorokonen, či paćana sa vi te uštel thaj avel lenđe vareko andar e mule.'”
LUK 17:1 O Isus phendas pire učenikonenđe: “O iskušenje moraš te avel, ali teško e manušesće kroz savo avel o iskušenje.
LUK 17:2 Kasave manušesće avilosas majlačhe te unglaven lešće o mlinsko bar oko e kor thaj te čhuden les ando more, nego te crdel po bezah jećhe katar akala manuša saven si cara paćipe.
LUK 17:3 Upozoriv tumen! Ako ćiro phral savo si verniko pogrešil, ukori les thaj jartosar lešće ako pokailpes.
LUK 17:4 Pa ako vi efta drom po đes sagrešil protiv tute thaj efta drom po đes avel thaj phenel tuće: “Jartosar manđe. Pogrešisardem!”, jartosar lešće.
LUK 17:5 E apostolja phendine e Gospodešće: “Trubulamen majbut paćipe. Phen amenđe sar te dobis!”
LUK 17:6 O Gospod phendas lenđe: “Te aveltumen paćipe gajda cara sago kaj si e gorušicako zrno, phendinesas akale dudošće: “Inkaltu e korenosa thaj presaditut ando more!”, thaj vo presadisajlosas.”
LUK 17:7 Ko tumendar phenela pire slugašće savo oril ili lel sama pe stoka, kana boldela pes andar o poljethaj del ando ćher: 'Av brzo thaj beš pale sinija?'
LUK 17:8 Či umesto godova phenena lešće gajda: 'Ćer manđe večera! Čhov e kecelja pe tute thaj služisar man dok hav thaj pijav, pale godova tu haja thaj pijeja?'
LUK 17:9 E slugašće pale godova či zahvalilpe kaj vo samo ćerel piri bući.
LUK 17:10 Gajda vi tumen: kana sen poslušne e Devlešće, phenen: 'Sluge sam save či zaslužisaren pohvala! Ćerdam samo so samas udžile te ćeras!'”
LUK 17:11 Gajda dok putuilas majdur prema o Jerusalim, o Isus naćhelas maškar e Samarijaći thaj e Galilejaći regija.
LUK 17:12 Kana delas ande varesosko gav, angle leste avile deš gubavcurja. Ačhiline cara maj dur
LUK 17:13 thaj počnisardine te čhon muj: “Isuse, Sikavneja, smiluitu amenđe!”
LUK 17:14 Kana o Isus dikhla len, phendas lenđe: “Džantar, thaj sikaven tumen e rašajenđe te dićhen tumen thaj phenen dali sen saste!” thaj dok džanas dromesa sastilie katar e guba.
LUK 17:15 Jek lendar dikhla kaj sastilo, boldape thaj slavisarda e Devle andar sasto glaso.
LUK 17:16 Čhudape pe koča angle Isusešće pungre thaj zahvalisarda lešće. A sas godova varesavo manuš andar e Samarija.
LUK 17:17 O Isus phučla: “Či li sastile deš džene? Kaj si okola inja?
LUK 17:18 Dali nijek lendar či boldape te del slava e Devlešće osim akava tuđinco?”
LUK 17:19 Askal phenda e manušesće savo sastilo: “Ušti thaj dža. Ćiro paćipe ande mande spasisarda tut!”
LUK 17:20 E fariseja phučline e Isuse: “Kana avela o carstvo e Devlesko?” A vo phenda lenđe: “O carstvo e Devlesko či avela e znakonenca save e manuša šaj promatrin gajda te šaj dićhelpes.
LUK 17:21 Naštik phenela pes: “Aketalo akate!” ili: “Eketalo okote!” Ake o carstvo e Devlesko si maškar tumende!”
LUK 17:22 Pale godova phendas e učenikonenđe: “Avela e vrjama kana kamena te dićhen jek katar e đesa kana me, o Čhavo e Manušesko, vladiva sago o caro, ali či dićhena godova đes.
LUK 17:23 Askal phenena tumenđe: “Eketalo okote, aketalo akate!” Ali na džan thaj na prasten inća!
LUK 17:24 Kaj sago e munja kaj sevil pe jek krajo e nebosko thaj rasvetlil sa dži ke aver krajo, gajda avela vi manca, e Manušesće Čhasa, ando mungro đes.
LUK 17:25 Ali majsigo trubuv but te pretrpisarav thaj akava naraštaj trubula te odbacilman.”
LUK 17:26 “Thaj sago kaj sas dumut kana trailas o Noa, gajda avela vi ando đes kana avava me o Čhavo e Manušesko:
LUK 17:27 e manuša hanas, pijenas, ženinas pes thaj udainas pes dži ko đes dok o Noje či dijas ando baro brodo, thaj avilo o potop thaj uništisardas sa so nas ando baro brodo.
LUK 17:28 Askal avela sago kaj sas dumut kana trailas o Lot: Kana e manuša ando gav savo akhardolas Sodoma, hanas thaj pijenas, ćinenas thaj bićinenas, sadinas thaj gradinas,
LUK 17:29 sa dži ke detharin kana o Lot inkljisto andar o gav Sodoma, a askal andar o nebo zapljuštisarda e jag thaj o sumpor thaj uništisardas sa okolen save ačhiline ando gav.
LUK 17:30 Isto gajda iznenada avela ando đes kana boldava man me o Čhavo e Manušesko.
LUK 17:31 Gajda ande okova đes, ko avela po krovo, a lešće stvarja si ando ćher, neka na fuljel te lel len. Thaj ko si ande njive, neka či boldel pes palpale te lel vareso pesa.
LUK 17:32 Dentumen gođi sar muli e Lotošće romnji!
LUK 17:33 Kaj ko lela sama pe piro trajo te araćheles, hasarela les; a ko hasarel piro trajo zadobila les palo večnost.”
LUK 17:34 Phenav tumenđe, ande koja rjat kana me boldava man avena duj džene ande jek kreveto. Jek lelapes, aver mućelapes.
LUK 17:35 Duj džene meljina zajedno. Jek lelapes, a aver mućelapes.
LUK 17:36 Duj džene avena ando polje, jek avela lino a aver ačhela.
LUK 17:37 Pe godova e učenikurja phučlineles: “A kaj godova Gospode?” A o Isus phenda lenđe: “Avela očito sago vi akaja poslovica: 'Kaj si e mule telurja, kote vi e lešinarja ćidenape'.”
LUK 18:1 Askal o Isus phenda e učenikonenđe e usporedba te sikavel len sar uvek trubun te molinpe, thaj sar nikada či trubun te odustanin.
LUK 18:2 Thaj phendas: “Ande jek gav sas jek sudija savo či daralas e Devlestar a e themestar či ladžalas.
LUK 18:3 A ande godova gav sas vi jek udovica savi stalno avelas leste thaj molilas les: 'Deman pravda angle mungro protivniko.'
LUK 18:4 O sudija varesavi vrjama či marilas pale godova, ali napokon phenda: 'Vi ako či darav katar o Del thaj či mariv pale manuša,
LUK 18:5 ali dava pravda akale udovica, kaj ako či dav lat pravda, dosadila manđe dok či dobil piro pravo, kaj stalno dosadil man!”
LUK 18:6 Askal phendas o Gospod Isus: “Dićhen sar ispravno postupisarda o nepravedno sudija.
LUK 18:7 Kaj o Del strpljivo čhola kan ke lenđe molitve thaj pobrinila pe te dobin pravda okola save pripadin lešće thaj vapin lešće o đes thaj e rjat.
LUK 18:8 Phenav tumenđe kaj brzo dela len pravda. Ali kana me, o Čhavo e Manušesko, boldavaman pe phuv, dali arakhava kasavo paćipe?
LUK 18:9 Askal o Isus phendas još akaja usporedba varesavenđe save sas uverime ande piri vlastito pravednost, a averen prezirisarenas:
LUK 18:10 “Duj manuša đele ando Hramo te molinpe. Jek sas farisejo a aver cariniko.
LUK 18:11 O farisejo ačhelas thaj molilas pes pale peste: 'Devla, nais tuće kaj najsem sago aver manuša, grabežljivo, nepravedno, preljubnikurjo, ili sago akava careniko.”
LUK 18:12 Me postiv duvar ando kurko; dav deš posto katar sa so siman.”
LUK 18:13 A o careniko, ačhelas majdur, thaj či usudilaspe ni pe jakha te vazdel prema o nebo, nego pećelaspe ando koliin te sikavel piri tuga thaj phenelas: 'Devla av milostivo manđe bezehalešće!'
LUK 18:14 Phenav tumenđe: vo boldape ćhere pravedno anglo Del, a na o farisejo! Kaj svako ko korkoro pes uzvisisarel, avela ponizime, a ko korkoro pes ponizil, avela uzvisime.”
LUK 18:15 A e Isusešće anenas vi e majcikne čhavroren te čhol pire vas pe lande thaj blagoslovilas len. Kana godova dikhline e sikavne, počnisardine te ačhaven len alavenca te na ćeren godova.
LUK 18:16 A o Isus akharda len thaj phendas: “Mućen e čhavroren te aven mande thaj na branin lenđe, kaj kasavenđe pripadil o carstvo e Devlesko.”
LUK 18:17 “Čačes, phenav tumenđe, savo či primil o carstvo e Devlesko sago cikno čhavro, či dela ande leste.”
LUK 18:18 Varesavo židovsko vođa phučlas e Isuse: “Lačhe sikavneja, so trubul te ćerav te dobiv o večno trajo?”
LUK 18:19 A o Isus phendas lešće: “Sostar man akhares lačheja? Khonikal naj lačho, nego li samo o jedino Del.
LUK 18:20 A e zapovedi andar o Mojsijesko zakon džanes: 'Na ćer preljub', 'Na mudar', 'Na čor', 'Na svedočisar hohamne', 'Poštuisar ćire dades thaj ćire deja'.”
LUK 18:21 A vo phendas: “Sa gadava ćerav katar mungri ternipe.”
LUK 18:22 Kana godova ašunda o Isus, phendas lešće: “Još jek ačhilo tut: sa so si tut bićin thaj podelisar e čorenđe thaj avela tu barvalipe ando nebo. A askal av thaj dža pale mande.”
LUK 18:23 Kana vo godova ašundas, ražalostisajlo kaj sas zurale barvalo thaj či kamlas te bićinel sa so sasle.
LUK 18:24 O Isus dikhla pe leste thaj phendas: “Sar si phare e barvalešće te del ando carstvo e Devlesko!
LUK 18:25 Maj loće si e kamilaće te naćhel kroz e suvjaće kan nego o barvalo ando carstvo e Devlesko.”
LUK 18:26 Okola save godova ašundine, phendine: “Pa ko askal šaj spasilpes?”
LUK 18:27 A o Isus phendas: “So si nemoguće e manušenđe, moguće si e Devlešće.”
LUK 18:28 Askal o Petar phendas: “Ake, amen muklam sa amaro thaj teljardam pale tute te sledistut.”
LUK 18:29 A o Isus phendas lenđe: “Čačes, phenav tumenđe, naj godova savo muklasas piro ćher, ili pire romnja, ili pire phralen, ili pire dade thaj pire deja, ili pire čhavren zbog o carstvo e Devlesko,
LUK 18:30 a te či već pe akava them primila but maj but nego so muklas, a pe okova them si večno trajo.”
LUK 18:31 O Isus ćidas oko peste e dešuduj apostolen, thaj phendas lenđe: “Ake das ando Jerusalim, a okote dogodilape sa so e prorokurja ramosardine ando Sveto lil, pale mande e Manušesće Čhavešće.
LUK 18:32 Von predaina man ande vas e poganenđe, save marena muj mandar, marena man, vređona man,
LUK 18:33 bičuina man thaj mudarena man, ali me o trito đes uštava andar e mule.”
LUK 18:34 A e učenikurja khanči katar godova so o Isus phendas či haćardine. O značenje godole alavengo sas lendar garado thaj naštik haćardine so o Isus phenelas lenđe.
LUK 18:35 A kana o Isus avilo paše dži ko gav o Jerihon, varesavo koro manuš bešelas po drom thaj prosilas.
LUK 18:36 A kana o koro manuš ašunda kaj naćhel okotar o but o them, phučlas so si godova.
LUK 18:37 Phendine lešće: “Naćhel o Isus andar o Nazaret.”
LUK 18:38 A vo pe godova čhutas muj: “Isuse e Davidešće Čhaveja, smiluitu manđe!”
LUK 18:39 A okola kaj džanas anglal o Isus ačhavenas e kore manuše te na čhol muj, ali vo još maj zurale čholas muj: “E Davidešće Čhaveja, smiluitu manđe!”
LUK 18:40 Kana o Isus ašundales ačhilo thaj phendas te anenle leste. Kana e kore manuše andine maj paše o Isus phučlales:
LUK 18:41 So kames te ćerav tuće?” A vo phendas: “Gospode, te šaj dikhav.”
LUK 18:42 A o Isus phendas lešće: “Akana šaj te dićhes! Ćiro paćipe sastarda tut.”
LUK 18:43 E kore manušesće jakha odma putajle thaj počnisardas te dićhel, uputisajlo dromesa palo Isus thaj počnisarda te slavil e Devles. Sa o them savo godova dikhla dija slava e Devlešće.
LUK 19:1 O Isus dijas ando Jerihon. Dok naćhelas kroz o gav,
LUK 19:2 angla leste avilo o manuš savo akhardolas Zakej. Vo sas glavno cariniko thaj sas zurale barvalo.
LUK 19:3 Probilas te dićhel e Isuse, ali sas zurale cikno manuš thaj naštik dikhlas les katar o but o them savo sas oko leste.
LUK 19:4 Vo zato prastaja anglal, thaj lijape opre pe smokva paše savi o Isus trubujas te naćhel te šaj dićheles.
LUK 19:5 Kana o Isus areslo pe godova than, dikhlas opre thaj phendas lešće: “Zakej, brzo fulji tele! Ađes trubul te avav gosto ande ćiro ćher.”
LUK 19:6 O Zakej brzo fuljisto tele katar e smokva thaj pherdo bah ugostisarda les ande piro ćher.
LUK 19:7 A sa save godova dikhline počnisardine te mrmljan: “Đelo ando ćher e bezehalesko!”
LUK 19:8 A o Zakej ačhilo thaj phendas e Gospodešće: “Gospode ake, opaš mungro barvalipe dava e čorenđe! Thaj ako varekas hohadem, boldav štar drom majbut.”
LUK 19:9 Pe godova o Isus phendas lešće: “Ađes ande akava ćher avilo o spasenje kaj si vi akava manuš e Avraamesko čhavo!
LUK 19:10 Me o Čhavo e Manušesko avilem te rodav thaj spasiv okova so si hasardo!”
LUK 19:11 O but o them sa godova ašunenas, a o Isus phendas lenđe još jek usporedba zato kaj sas o Isus paše pašo Jerusalim thaj gndinas kaj odma pojavilape o carstvo e Devlesko.
LUK 19:12 Thaj phendas: “Sas varesavo ugledno manuš savo trubuja te otputuil ande dur e phuv te okote okrunin les sago caros, a askal te boldelpes.
LUK 19:13 Zato akhardas pire deš slugonen, dijalen svakones po opaš e kila rup so sas štar čhonenđi poćin, thaj phendas lenđe: 'Trguin akale rupesa dok či boldaman.'
LUK 19:14 A e manuša andar lešći phuv mrzanas les thaj bičhaldine pale leste e poslanikon te phenen e majbare carošće: 'Či kamas te akava caruisarel pe amende.'
LUK 19:15 Kana vo primisarda piro carstvo thaj boldape palpale, naredisarda te anen lešće okolen slugen savenđe dijas o rup te ašunel kozom zaradisardine.
LUK 19:16 O prvo sluga avilo thaj phendas: “Gospodarina, o iznos savo dijanman ćerdem te avel deš drom majbut.”
LUK 19:17 Phendas lešć: “Odlično! Lačho san sluga, zato kaj sanas verno ande cikno, dava tut te vladis pe deš gava!”
LUK 19:18 Aver sluga avilo thaj phendas: “Gospodarina o iznos savo dijan man ćerdem te avel pandž drom majbut.”
LUK 19:19 Phenda lešće: “Lačhe! Vladi pe pandž gava!”
LUK 19:20 A o trito sluga avilo bi zaradako thaj phenda: “Gospodarina, ale tuće ćiro rup, savo dijan man. Arakhavas les garado ando dikhloro.
LUK 19:21 Daravas tutar kaj san strogo manuš. Les so či uložisardan, thaj žanjis so či sadisardan.”
LUK 19:22 Phendas lešće: “Pe ćire alava aveja osudime, bilačheja slugo! Džanglan kaj sem strogo manuš, kaj lav so či uložisardem thaj kaj ćidav kaj či sadisardem?
LUK 19:23 Sostar askal či uložisardan mungre love ande banka? Gajda barem dobisardemas e kamate.
LUK 19:24 Pe godova o caro phendas kolenđe save sas kote ćidine:” Len lestar o rup thaj den okolešće saves si deš.”
LUK 19:25 “Ali gospodarina, pa les već si pandž kile rup! Phendine lešće”
LUK 19:26 Phenav tumenđe: phenda lenđe o caro, 'Okoles kas si, delape lešće još majbut, a okoles save naj lelape lestar vi okova cara so siles.
LUK 19:27 A mungre dušmajen kola save čikamline man te me avav caro, anen len akaring thaj mudaren len angre mande.”'
LUK 19:28 Nakon so phendas lenđe godova, o Isus teljarda majdur karingal o Jerusalim.
LUK 19:29 Kana avilo paše džike gava e Vitfaga thaj e Vitanija save sas pe Maslinsko gor, anglal bičhalda pire duj učenikonen
LUK 19:30 thaj phendas lenđe: “Džan ando gav savo si angle tumende. Čim den ande leste, araćhena phangle terne magarco saves još khonik či jašisardas. Putren les thaj anenles.
LUK 19:31 Ako vareko phučel tumen: 'Sostar putren e magare?' Gajda phenen: 'E Gospodešće trubul.'”
LUK 19:32 Von đele thaj arakhline e magarco sago kaj o Isus phenda lenđe
LUK 19:33 Thaj dok e učenikurja putrenas e magare, e magaresko gospodari phendas lenđe: “Sostar putren e magare?”
LUK 19:34 A von phendine: “Trubul e Gospodešće.”
LUK 19:35 Andine e magare ko Isus thaj čhutine pire haljine po magarco thaj bešlo o Isus pe leste.
LUK 19:36 Thaj dok vo gajda džalas po magarco, e manuša buljarenas pire haljine po drom angle leste te sikaven čast e Isusešće.
LUK 19:37 A kana već avilo paše te fuljel katar e Maslinsko gora, e but e manuša save džanas pale leste počnisardine pe sa o glaso te zahvalin e Devlešće pale sa e čudurja save dikhline.
LUK 19:38 Phenenas: “Blagoslovime o Caro, savo avel ando alav e Gospodesko! Po nebo miro thaj slava e Devlešće ande visine!”
LUK 19:39 Pe godova varesave fariseja save sas maškar o them phenenas e Isusešće: “Sikamneja, phen ćire učenikonenđe te na phenen godova.”
LUK 19:40 O Isus phendas: “Phenav tumenđe, ako von ačhen, e bara slavina!”
LUK 19:41 Kana o Isus avilo paše dži ko Jerusalim thaj dikhla o gav, o Isus rujas pale manuša andar leste.
LUK 19:42 Thaj phendas: “Sar volisardemas te ađes arakhlinesas o drom e mirosko! Ali akana si kasno, thaj o miro si garado tumendar.
LUK 19:43 Avena e đesa kana o dušmano zauzmila ćire zidurja, okolina tut thaj ćićidela tu katar sa e riga.
LUK 19:44 O Jerusalime sravnina tut e phuvjasa thaj vi ćire čhavren ande tute. Či ačhela tutar ni bar pe bareste kaj či pindžardan kaj o Del avilo ande tute.”
LUK 19:45 Kana o Isus dijas ando Hramo, počnisarda te tradel andar leste e trgovcen.
LUK 19:46 Thaj phenda lenđe: “Ando Sveto lil ramol: 'Mungro Hramo trubul te avel o ćher pale molitva', a tumen pretvorisardine les ande razbojničko špilja!”.
LUK 19:47 Pale godova o Isus svako đes sikavelas ando Hramo, a e šorvale rašaja thaj e sikavne e Mojsiješće zakonestar zajedno e gavešće šorvalenca smišljinas sar te mudaren les,
LUK 19:48 ali či arakhline o način sar te ćeren godova kaj o them pažljivo čholas kan ke lesko sikavipe.
LUK 20:1 Jek đes dok o Isus sikavelas e theme ando Hramo thaj navestilas e bahtali nevimata, aviline leste e šorvale rašaja, e sikavne e Mojsiješće zakonestar thaj vi aver e židovske starešine
LUK 20:2 thaj phučline les: “Phen amenđe ko dijatut vlast te ćeres godova? Ko ovlasitisarda tut pale godova?”
LUK 20:3 A o Isus phendas: “Phučava me tumen. Phenen manđe:
LUK 20:4 Dali o Del phenda e Jovanošće te bolel e manušen, ili e manuša phendine lešće te ćerel godova?”
LUK 20:5 A von počnisardine te raspravin pes maškar peste: “Te phendam katar o Del, phenela amenđe sostar askal či paćaine lešće?
LUK 20:6 A te phendam katar o manuš, sa o them čhudelape barenca pe amende dok či mudaren men. Kaj o them paćal kaj sas o Jovano proroko.”
LUK 20:7 Zato phendine e Isusešće kaj či džanen kastar avilo e Jovanesko autoriteto te bolel.
LUK 20:8 A o Isus phendas lenđe: “Askal ni me tumenđe či phenava katar man vlast!”
LUK 20:9 Pale godova o Isus phendas e themešće akaja usporedba: “Varesavo manuš zasadisardas o vinograd, thaj iznajmisarda les e vinogradarenđe. A askal otputuisarda pe lungo vrjama.”
LUK 20:10 Kana avili e vrjama pale berba, bičhaldas pire slugo ke vinogradarja te kušen lesko deo savo bijandas e drak. Ali e vinogradarja mardineles, thaj bičhaldinele palpale čuče vastenca.
LUK 20:11 Pe godova vo bičhalda lenđe aver slugo. Ali von vi godole mardine, mardine muj lestar thaj bičhaldneles palpale čuče vastenca.
LUK 20:12 Bičhaldas lenđe vi e trito. A von vi les izranisardine thaj tradineles.”
LUK 20:13 Pe godova o gospodari e vinogradesko phendas: “So te ćerav? Bičhalava lenđe mungre voljeno čhaves. Les valda poštuina kaj si mungro čhavo.
LUK 20:14 Ali kana e vinogradarja dikhline e čhaves, počnisardine te ćeren svato maškar pende: “Akava si o nasledniko. Ajde te mudaras les thaj o naslestvo avela amaro.”
LUK 20:15 Tradineles avri andar o vinogrado thaj mudardine les. So gndin so ćerela lenca o gospodari e vinogradesko kana ašunela so sas?
LUK 20:16 Avela thaj mudarela godole vinogradaren a o vinograd dela aver vinogradarenđe ando najam.” A okola save ašunenas e Isuse phendine: “Amen vareso gajda nikad či ćerdamas!”
LUK 20:17 A o Isus lačhe dikhlas pe lende thaj phendas: “A so askal značil okova odlomko savo ramol ando sveto lil: 'O bar saves čhudine e graditeljurja postanisardas o bar zaglavno?'
LUK 20:18 Te pelo vareko pe godova bar, avela smrskome, thaj te pelo o bar pe varekaste, zgnječila les.”
LUK 20:19 E sikavne e Mojsiješće zakonestar thaj e šorvale rašaja kamline odma te astaren les kaj lačhe džangline kaj godoja usporedba odnosilpes pe lende, ali daranas katar o them.
LUK 20:20 Katar askal počnisardine te vrebin les thaj bičhaldine e špijunen save ćerenas pe kaj si iskrene te šaj optužin e Isuse kaj phenda vareso bilačhe, thaj te predain les e rimske upravitelješće.
LUK 20:21 Thaj phučline e Isuse: “Sikavneja! Džanas kaj phenes čačipe thaj sikaves ispravno, thaj či dićhes ko si ko, nego čačes sikaves e Devlesko drom.
LUK 20:22 Phen amenđe dali trubul te anen e židovurja das e carošće o porez ili te či das?”
LUK 20:23 A o Isus dikhlas kaj kamen te astaren les ande klopka thaj phendas lenđe:
LUK 20:24 “Sikaven manđe e kovanica savjava poćinelpe o porez. Kašći si akaja slika thaj potpis pe leste?” A von phendine: “E carošći.”
LUK 20:25 “Askal den e carošće so si e carosko, a e Devlešće so si e Devlesko.”
LUK 20:26 Gajda naštik arakhline doš ande okova so o Isus phenda anglo them, nego ačhiline zadivime lešće naukava thaj ačhiline bi alavesko.
LUK 20:27 Askal aviline leste varesave saduceja, save phenen kaj khonik či uštela andar e mule. Thaj phučline e Isuse:
LUK 20:28 “Sikavneja, o Mojsije dijamen o zakon prema savo, ako mulo varekasko phral saves sas romnji a nas les čhavra, neka lesko phral lel lešće romnja sar voj bijandas lešće čhavo savo nasledila e imovina okolešći savo mulo thaj te inđarel lesko prezime.
LUK 20:29 Gajda sas efta phral. Prvo phral oženisajlo thaj mulo a nas les čhava.
LUK 20:30 Aver phral oženisajlo lešće manušnjasa ali vi vo mulo,
LUK 20:31 Askal o trito thaj gajda vi sa efta muline a či mukline čhavra.
LUK 20:32 Po krajo muli vi e romnji.
LUK 20:33 Kašći romnji askal voj avela kana e manuša uštena andar e mule kana sas romnji sa efta phralenđi?”
LUK 20:34 O Isus phendas lenđe: “E manuša akale themešće udainpes thaj ženinpes.
LUK 20:35 Ali okola saven o Del dićhel kaj si dostojne te ušten andar e mule thaj traina ande okova them savo avela či ženinape niti udainapes.
LUK 20:36 Von majbut naštik ni merena, kaj avena slične sar e anđelurja. Von si čhave e Devlešće kaj vo boldalen palpale andar e mule.
LUK 20:37 A kaj e mule uštena, godova čak vi o Mojsije potvrdisardas ando odlomko po than kaj phabolas o grmo kaj e Gospode akhardas e Avraamešće Devles, e Isakošće Devles thaj e Jakovešće Devles dumut nakon so von muline.
LUK 20:38 A o Del naj Del e mulengo nego o Del e džudengo, kaj si savora ande leste džude.
LUK 20:39 Pe godova phendine lešće varesave sikavne e Mojsiješće zakonestar: “Sikavneja!” Lačhe phendan!”
LUK 20:40 Thaj majbut či usudisajle khanči te phučenles.
LUK 20:41 Askal o Isus phučla len: “Sostar phenelpe kaj si o Hristo samo potomko e caresko Davidesko?
LUK 20:42 Pa korkoro o David phenel ande knjige e psalmurja: 'Phenel o Gospod mungre Gospodešće: “Beš po počasno than paše mande
LUK 20:43 dok či položiv e dušmajen ćiren tale ćire pungre!'”
LUK 20:44 Korkoro o David akhardas les pire Gospodeja. Sar askal avilosas samo lesko potomko?”
LUK 20:45 Askal anglo sa o them, o Isus phendas pire učenikonenđe:
LUK 20:46 “Lentumen sama katar e sikavne e Mojsiješće zakonestar, save volin te phiravenpes ande lundže haljine, volin te e manuša pozdravin len pe javne thana, thaj te bešen pe prve thana ande sinagoge, thaj e počelja pe gozbe.
LUK 20:47 Bi ladžavesko trošin e udovicaći imovina, thaj hohamne molinpe dugo e Devlešće. Von avena maj strogo osudime.
LUK 21:1 O Isus ando hramo dikhlas e barvalen sar čhon ande riznica love sago daro e Devlešće.
LUK 21:2 A dikhla vi varesošće čore udovica savi čhutas okote samo duj majcikne kovanice.
LUK 21:3 Thaj phendas: “Čačes, phenav tumenđe akaja čori udovice čhutas maj but savorendar.
LUK 21:4 Kaj savora von dine katar piro viško, a voj katar piro čorpe dijas sa so silat.”
LUK 21:5 Dok varesave učenikurja ćerenas svato pale godova sar si o Hramo šukar ukrasime e barenca thaj e ukrasenca save e manuša andine e Devlešće, o Isus phendas:
LUK 21:6 “Avela e vrjama kana katar akava so dićhen či ačhela ni bar pe bareste. Svako avela harado.”
LUK 21:7 E učenikurja phučlineles: “Sikavneja, a kana godova avela? Thaj sar džanasa kaj godova uskoro avela?”
LUK 21:8 A vo phendas lenđe: “Len sama te na aven hohade kaj but džene avena ande mungro alav thaj phenena korkoro pale peste kaj si von o Mesija thaj phenena avili e vrjama! Na džan pale lende.
LUK 21:9 Kana ašunena pale raturja thaj pale pobune, na daran. Kaj sa godova trubul te avel, ali godova još naj odma o krajo.”
LUK 21:10 Askal još phendas lenđe: “O them borilape protiv aver them, thaj e carurja protiv aver carurja.
LUK 21:11 Pe sa e riga e themešće avena e potresurja, bokhalipe thaj nasvalipe. Po nebo avena čudesne znakurja savendar dela e dar pe sa o them.
LUK 21:12 Ali majsigo katar sa akava astarena tumen thaj tradena tumen. Predaina tumen e manušenđe ande sinagoge te sudin tumenđe. Inđarena tumen angle carurja thaj angle upravitelja zato kaj sledin man.
LUK 21:13 Godova avela tumari prilika te den svedočanstvo.
LUK 21:14 Zato zapamtin na maj anglal te gndin so phenena ande tumari obrana!
LUK 21:15 Me dava tumen alava thaj kasavi mudrost savjaće naštik proturečila niti te oduprilpe ni jek tumaro protivniko.
LUK 21:16 A izdaina tumen čak vi tumare dada, deja, phrala, drugarja thaj tumari familija. Varesaven tumendar vi mudarena.
LUK 21:17 Savora mrzana tumen zato kaj sledin man.
LUK 21:18 Ali či perela ni jek bal katar tumaro šoro.
LUK 21:19 Tumare duše spasina pes zbog godova ako či odustanin.”
LUK 21:20 O Isus nastavisarda te phenel lenđe: “A kana dićhena kaj e vojska opkolisardas o Jerusalim, askal džanen kaj avili paše e vrjama kaj avela opustošime.
LUK 21:21 Okola save araćhen pes ande Judejsko regija neka našen ande gore, thaj save si ando gav neka inkljen andar leste; a ni o kola save si ando polje neka či bolden pes ando gav.
LUK 21:22 Kaj ande godola đesa avela e Devlešći kazna te pherdol sa so ramol ando Sveto lil.
LUK 21:23 Jao e khamne manušnjenđe thaj okolenđe save den čuči ande kola đesa! Kaj avena e bare nevolje pe phuv, thaj e Devlesko gnjevo pe akala manuša.
LUK 21:24 Avena mudarde katar o oštro mačo, thaj avena inđarde ando ropstvo pe sasto them. A o Jerusalim uštavena okola save či džanen palo Del dok či isteknil e vrjama okolenđi save či džanen palo Del.”
LUK 21:25 O Isus phenda: “Pojavina pes e znakurja po kham thaj po čhonut thaj pe čereja. A e theme pe phuv astarela o očaj zbog e huka thaj e talasurja andar o more.
LUK 21:26 O them merela e daratar thaj katar godova kaj ažućarena so avela pe akava them, kaj vi e sile e nebošće uzdrmina pes.
LUK 21:27 Askal dićhena man, e Manušesće Čhaves, sar avav pe oblakurja ande bari sila thaj ande bari slava.
LUK 21:28 Kana počnila sa godova te avel, ušten thaj vazden tumare šore kaj o Del uskoro oslobodila tumen.”
LUK 21:29 Pale godova o Isus phendas lenđe e prispodoba: “Dićhen e smokva ili bilo savo aver kaš.
LUK 21:30 Kana dićhen kaj mućen e patrja, korkoro već džanen kaj si o milaj paše.
LUK 21:31 Gajda vi tumen kana dićhen kaj sa godova avel pale soste phenavas tumenđe, šaj aven sigurne kaj si paše o carstvo e Devlesko.
LUK 21:32 Čačes, phenav tumenđe, kaj akava naraštaj sigurno či naćhela dok sa akava či avel.
LUK 21:33 E phuv thaj o nebo naćhena, ali mungre alava ačhena zauvek.”
LUK 21:34 O Isus phenda lenđe: “Len sama te či zuravol tumaro ilo ando handžvalipe palo habe thaj ando matipe ili ande trajošće brige, thaj te či iznenadil tumen godova đes,
LUK 21:35 savo avela sago zamka, pe sa e manuša save train pe sasti phuv.
LUK 21:36 Zato stražarin thaj molintumen e Devlešće te šaj naćhen sa kava so trubul te avel thaj te ačhen sago pobednikurja angle mande, e Manušesće Čhaveste.”
LUK 21:37 O Isus svako đes sikavelas ando Hramo, a raćasa inkljelas thaj raćarelas pe maslinsko gora.
LUK 21:38 A so o them već katar e rano detharin avenas leste ando Hramo te ašunenles.
LUK 22:1 Avili paše e Pasha savi sas prvo đes katar o prazniko bikvascošće mangrengo.
LUK 22:2 E šorvale rašaja thaj e sikavne e Mojsiješće zakonestar rodenas sar te mudaren e Isuse. Ali daranas katar o them.
LUK 22:3 Askal o beng dijas ando Juda andar o gav Iskariot, jek katar e dešuduj e Isusešće apostolja.
LUK 22:4 Vo đelo thaj dogovorisajlo e šorvale rašajenca thaj e Hramske stražarenca sar te predail lenđe e Isuses.
LUK 22:5 Von raduisajle thaj obećisardine lešće kaj denas les love.
LUK 22:6 O Juda pristanisardas. Katar askal o Juda rodelas prilika te predail e Isuses lenđe a te na dićhel o them.
LUK 22:7 Kana avilo o prvo đes katar o prazniko e bikvascošće mangrengo, ande savo trubujasas te žrtvuil pes o bakhro palo prazniko e pasha.
LUK 22:8 O Isus bičhalda e Petre thaj e Jovano thaj phendas lenđe: “Hajde džan thaj pripremin amenđe te has e pasha.”
LUK 22:9 A e učenikurja phučline les: “Kaj kames te pripremis lat?”
LUK 22:10 A vo phenda lenđe: “Ake, čim den ando gav malavela tumen o manuš savo inđarel paj ando bokali. Teljaren pale leste ando ćher savo vo del
LUK 22:11 thaj roden e domaćine ande godova ćher thaj phenen lešće: 'O sikavno phučel ande savi soba šaj hal e pashalno večera pire učenikonenca?'
LUK 22:12 Vo sikavela tumenđe e bari soba po sprato. Okote pripremin.”
LUK 22:13 E učenikurja đele ando gav thaj arakhline sa sar o Isus phendas lenđe thaj okote pripremisardine e pashalno večera.
LUK 22:14 Kana avili e vrjama pale večera, o Isus lija than pale sinija e apostolenca.
LUK 22:15 Askal phendas lenđe: “Saste ilesa čeznisardem te hava tumenca akaja pashalno večera maj sigo nego so aven mungre muke.
LUK 22:16 Kaj phenav tumenđe, či majbut hava e pashalno večera dok či pherdol laći svrha ando carstvo e Devlesko.”
LUK 22:17 Lijas o tahtaj e molava, zahvalisardas e Devlešće thaj phendas: “Len thaj razdelin maškar tumende.
LUK 22:18 Kaj phenav tumenđe, katar akana majbut či pijava e mol dok či avel o carstvo e Devlesko.”
LUK 22:19 Askal o Isus lijas o mangro, zahvalisardas e Devlešće pale leste, phagla les thaj dijas pire učenikonenđe e alavenca: “Akava si mungro telo savo delpes pale tumende. Akava ćeren te dentumen gođi mande.”
LUK 22:20 Gajda vi pale večera lija o tahtaj thaj phendas: “Akava tahtaj si mungro rat, rate Neve Savezosko savo čhordol pale tumende.”
LUK 22:21 “Ali ake, mungro izdajniko bešel manca pale sinija.
LUK 22:22 Me o Čhavo e Manušesko, moraš te merav sar si odredime, ali jao okolešće savo izdaila man!”
LUK 22:23 A e učenikurja pe godova počnisardine te phučen pes ko maškar lende šaj avilosas godova.
LUK 22:24 Askal e učenikurja počnisardine te prepirinpe maškar pende ko si majbaro lendar.
LUK 22:25 A o Isus phendas lenđe: “E carurja akale themešće gospodarin pe pire thema thaj okola saven si vlast pe thema kamen te o them phenel pale lende kaj si lačhe.
LUK 22:26 Ali tumen na ćeren gajda! Naprotiv, okova savo si majbaro maškar tumende, neka avel majcikno; a o vođa sago kova kaj služil.
LUK 22:27 Kaj ko si majbaro? Okova savo bešel pale sinija ili okova savo služil les? Dali naj okova savo si pale sinija? A me ake služiv maškar tumende.”
LUK 22:28 Ačhiline manđe verne ande mungre kušnje.
LUK 22:29 Zato davtumen ando naslestvo e carosko čast kaj man dija lat mungro Dad
LUK 22:30 te han thaj te pijen pale mungri sinija ande mungro Carstvo thaj te bešen pe prestolja te sudin e dešuduj plemenurja e Izraelošće.”
LUK 22:31 A o Isus phenda: “Simone! Simone! Ake o sotona rodel katar o Del te probil tumaro paćipe ande mande. Zato rešetila tumen sago o điv kroz o sito.
LUK 22:32 Ali me molisajlem pale tute te ćiro paćipe ande mande ačhel. A kana palem boldejatu mande, učvrsti ćire phralen.”
LUK 22:33 O Petar phendas lešće: “Gospode, spremno sem tusa te džav vi ande tamnica vi ando smrto.”
LUK 22:34 A o Isus phendas lešće: “Phenav tuće Petre, ađes ni o bašno či oglasila pes a tu trin drom hohaveja kaj či pindžares man.”
LUK 22:35 Thaj phendas: “Kana bičhaldem tumen po drom bi lovengo, bi trastako thaj bi sandalengo, dal nedostailas tumenđe vareso?” A von phendine: “Khanči či nedostailas amenđe.”
LUK 22:36 Akana phendas lenđe: “Kas si love, neka lelen pesa! Isto gajda vi e trasta! A kas naj mačo, neka bićinel pire gada thaj nek ćinel pešće mačo.
LUK 22:37 Kaj phenav tumenđe, moraš te pherdol pe mande okova so si ramome ando Sveto lil: 'E manuša ubrojinas man maškar e zločincurja,' kaj sa so e prorokurja ramosardine pale mande pherdola pes.”
LUK 22:38 Von phendine lešće: “Gospode, ake akate siamen duj mačurja!” A o Isus phendas lenđe: “Dosta si!”
LUK 22:39 Askal inkljisto okotar thaj po običaj uputisajlo pe maslinsko gora. Pale leste teljardine vi lešće učenikurija.
LUK 22:40 Kana areslo okote phendas lenđe: “Molin tume te na peren ande kušnja!”
LUK 22:41 Pale godova đelo maj dur lendar kozom šaj čhudelpes o bar thaj pelo pe pire koča thaj molisajlo:
LUK 22:42 “Dade! Ako kames, le mandar akava tahtaj patnje. Ali na te avel mungri nego ćiri volja nek!”
LUK 22:43 A askal sikadilo lešće o anđeo andar o nebo te ohrabril les.
LUK 22:44 A o Isus sa maj žarko molilas pe, ande smrtno muka, a o znojo pe leste postanisardas sago kapljice e ratešće save perenas pe phuv.
LUK 22:45 Uštilo katar e molitva, boldape ke učenikurija thaj arakhlalen sar soven, iscrpime katar e žalosti.
LUK 22:46 Pa phendas lenđe: “Sostar soven? Ušten! Molin tumen te na peren ande kušnje!”
LUK 22:47 Dok o Isus još ćerelas svato, avilo o them, thaj angle lende o Juda jek katar e dešuduj učenikurja. Vo avilo paše ko Isus thaj kamla te čumidel les.
LUK 22:48 A o Isus phendas lešće: “Juda, zar e poljupceja kames te izdais man, e Manušesće Čhaves?”
LUK 22:49 A kana e ostale učenikurja dikhline so si, phučline: “Gospode, te napadis len e mačesa?”
LUK 22:50 A jek lendar zamahnisardas e mačosa po sluga e bare rašaješće thaj čhindas lesko desno kan.
LUK 22:51 A o Isus phendas: “Mućen len te ćeren godova! Na oduprin tumen majbut!” Askal čhutas o vas pe lesko kan thaj sastarda les.
LUK 22:52 Askal o Isus phenda e manušenđe save aviline te astaren les, e šorvale rašajenđe, e Hramske stražarenca thaj e židovske starešinenđe: “Sago po pobunjeniko aviline pe mande e mačonenca thaj e rovljenca!
LUK 22:53 Sostar či astardine man ando hramo? Svako đes semas okote tumenca. Ali akava si tumaro časo thaj vladil e tama.”
LUK 22:54 Astardine e Isuse thaj inđardine les ando ćher e bare rašajesko. A o Petar dadural džalas pale lete.
LUK 22:55 A e stražarja maškare ande avlija astardine e jag thaj bešline okolo late. A o Petar bešlo maškar lende.
LUK 22:56 Varesavi sluškinja dikhla les kaj bešel paše jag, oštro dikhla pe leste thaj phendas: “Vi akava sas e lesa lesa!”
LUK 22:57 A o Petar hohadas: “Manušnjije pa me či pindžarav les.”
LUK 22:58 Nedugo pale godova još vareko lija les sama thaj phendas: “Vi tu san jek lendar!” A o Petar phendas: “Najsem, manušeja!”
LUK 22:59 Kana nakhlo varekaj katar jek sato, vareko aver odlučno phenda: “Vi akava sas čačes lesa! Pa galilejco si!”
LUK 22:60 A o Petar phendas: “Manuša, či džanav so phenes!” Isto časo dok još motholas, oglasisajlo o bašno.
LUK 22:61 Askal o Gospod boldape thaj dikhlas po Petar, a o Petar dijape gođi ke alava e Gosodešće, save phendas lešće: “Phenav tuće još akaja rjat majsigo nego so o bašno ašundol, trin drom hohaveja kaj či pindžares man.”
LUK 22:62 O Petar inkljisto andar e avlija thaj zurales rujas.
LUK 22:63 A e čuvarja počnisardine te maren e Isuse thaj te maren muj lestar
LUK 22:64 Učhardine lešće jakha thaj phenenas lešće: “Prorokuisar ko dijatu dab!”
LUK 22:65 Thaj but aver podrugljive alava phenenas lešće.
LUK 22:66 A kana svanosardas o đes, ćidape o starešinstvo e themesko, e šorvale rašaja thaj e sikavne e Mojsiješće zakonestar thaj andine e Isuse anglo baro židovsko veće.
LUK 22:67 Von phendine lešće: “Ako san tu o Hristo, phen amenđe godova!” A Isus phendas lenđe: “Ako phenav tumenđe, či paćana manđe.
LUK 22:68 Ako phučav tumen dali sem me o Hristo, či odgovorina manđe.
LUK 22:69 Ali katar akana me, o Čhavo e Manušesko, bešava po časno than pašo svemogućo Del.”
LUK 22:70 Pe godova savora phendine: “Tu dakle tvrdis kaj san o Čhavo e Devlesko!” Vo phendas lenđe: “Tumen korkoro pravo phenen! Me sem!”
LUK 22:71 Pe godova phendine von: “Či trubul amen majbut dokaz. Korkoro ašundam andar lesko muj!”
LUK 23:1 Akal sa e manuša save sas ando židovsko baro veće uštiline thaj inđardine e Isuses ko Pilato savo sas rimsko upraviteljo
LUK 23:2 thaj optužisardine les: “Astardam les sar zavodil e theme thaj phenel lenđe te na poćinen o porez e carošće, a pale peste phenel kaj si vo o Hristo, amaro caro.”
LUK 23:3 O Pilato phučlales: “Dali san tu o caro e židovengo?” A o Isus phendas lešće: “Gajda si sago kaj tu phenes!”
LUK 23:4 Askal o Pilato phendas e šorvale rašajenđe thaj e themešće: “Nisošći doš či arakhav pe akava manuš!”
LUK 23:5 Ali von počnisardine još majbut te navalisaren: “Bunil e theme pire naukava ande sasti phuv e jevrejenđi. Počnisarda ande regija e Galilejaći thaj avilo sa dži akaring ando Jerusalim!”
LUK 23:6 Kana godova ašundas o Pilato, phučlas dali si godova manuš Galilejco.
LUK 23:7 Kana potvrdisardine godova, o Pilato bičhaldas e Isuse ko Irod, savo vladilas ande Galilejaći regija. A o Irod baš askal arakhadilo ando Jerusalim.
LUK 23:8 A kana o Irod dikhla e Isuse, zurale raduisajlo kaj dumut već lija te dićheles zbog okova kaj ašundas pale leste, thaj nadisajlo kaj lestar dićhela varesosko čudo.
LUK 23:9 Thaj but phučlas e Isuse, ali vo khanči či phendas lešće.
LUK 23:10 A e šorvale rašaja thaj e sikavne e Mojsiješće zakonestar ačhenas, thaj žestoko prnas les.
LUK 23:11 O Irod zajedno pire vojnikonenca marda muj lestar. Dijas pe leste e carske haljine thaj bičhalda le palpale ko Pilato.
LUK 23:12 Godova đes o Irod thaj o Pilato pomirisajle kaj sas majsigo dušmaja.
LUK 23:13 O Pilato akhardas e šorvale rašajen, e vođen thaj e themes
LUK 23:14 thaj phendas lenđe: “Andine manđe akale manušes e optužbava kaj vo vazdel e themes pe buna. Me ake phučav les angle tumende thaj či arakhlem ni jek doš pe leste pale savi prrn les.
LUK 23:15 A či arakhlem e doš pe leste, ni o Irod thaj zato bičhalda les palpale amende. Ake, vo či ćerda khanči sova zaslužisardas smrto.
LUK 23:16 Zato dava naredba te bičuin les thaj askal mukavales.
LUK 23:17 
LUK 23:18 A sa o them ande jek glaso čhutas muj alavenca: “Mudar les a muk amenđe e Varava!”
LUK 23:19 O Varava sas ande tamnica kaj mudardas, thaj kaj vazdas e buna ando Jerusalim.
LUK 23:20 O Pilato probisarda te odgovoril len kaj kamelas te mućel e Isuses.
LUK 23:21 Ali o them čholas muj: “Razapniles! Razapniles!”
LUK 23:22 Phučla len o Pilato trin drom: “Ali savo zločino vo ćerdas? Me khanči či arakhav pe leste sova zaslužisardas smrto. Zato dava te bičuin les thaj mukava les.”
LUK 23:23 A o them čholas muj thaj navalinas te razapnin e Isuse. Thaj čhonas muj sa majzurale thaj majzurale.
LUK 23:24 O Pilato presudisarda te udovoljil lenđe.
LUK 23:25 Thaj muklas o kole savo sas čhudino ando phanglipe zbog e pobuna thaj zbog o mudaripe, a e Isuse dijas ande vojnikonenđe vas te ćeren lesa okova so o them kamlas.
LUK 23:26 Dok inđarenas e Isuse, astardine varesave Simone andar o gav e Kirinija, savo boldelas pes andar o polje thaj čhutine pe leste o trušul te inđarel palo o Isus.
LUK 23:27 Palo Isus džalas o but them, thaj e manušnja save rovenas thaj kukinas pale leste.
LUK 23:28 O Isus boldape lende thaj phendas lenđe: “Manušnjalen andar o Jerusalim, na roven pe mande, nego roven pe tumende thaj pe tumare čhavra.
LUK 23:29 Kaj ake aven e đesa kana phenelape: “Blago e nerotkinjenđe, blago e điješće savo či bijanda thaj blago e čučenđe save či pravardine.”
LUK 23:30 Askal e manuša kamena te e goren peren pe lende thaj e bregonen te učharen len.
LUK 23:31 Kaj ako gajda ćerelpe e zelene kaštenca, so tek avela e šuće kaštenca?”
LUK 23:32 E Isuseja po mudaripe inđarenas vi aver duj zločinconen.
LUK 23:33 Kana aviline po than savo akhardolas Lubanja, okote razapnisardine e Isuse a paše leste vi godole zločinconen, jećhe pe lešći desno rig, a avre pe lešći levo rig.
LUK 23:34 A o Isus phenelas: “Jartosar lenđe, Dade Devla, kaj či džanen so ćeren!” Pale godova e vojnikurja čhudine e kocka thaj gajda podelisardine maškar peste lešće drze.
LUK 23:35 O them ačhelas okote thaj dićhelas, a e verske vođe marenas lestar muj alavenca: “Averen spasisardas, neka akana spasisarel korkoro pes ako si vo čačes o Hristo e Devlesko, izabraniko!”
LUK 23:36 Vi e vojnikurja marenas muj lestar, avenas paše leste thaj nudinas les e mol savi sas hamime e šuteja
LUK 23:37 thaj phenenas: “Ako san tu o caro e židovengo, spasi korkoro tut!”
LUK 23:38 A opral lesko šoro čhutine vi natpiso pe savo ramolas: “Akava si o caro e židovengo.”
LUK 23:39 Jek katar o razapnime zločinco vređolas e Isuse thaj phenelas: “Najsan li tu o Hristo? Pa spasi tut thaj vi amen!”
LUK 23:40 Askal aver phendas: “Zar či daras e Devlestar? Trpis isto kazna sago vi vo?
LUK 23:41 Ali pravedno si te amen trpis kaj primisardam so zaslužisardam amare trajosa, a akava manuš khanči bilačhe či ćerdas.”
LUK 23:42 Askal phendas: “Isuse, kana počnija te vladis sago caro, detut gođi pe mande thaj av manđe milostivo.”
LUK 23:43 A o Isus phendas lešće: “Čačes phenav tuće: ađes aveja manca ando rajo!”
LUK 23:44 Kana već avilo o mismeri, pe sasti phuv nastanisarda o tunjariko thaj sas džike o trito sato mismere,
LUK 23:45 kaj o kham pomračisajlo, a e firanglje ando hramo pharadile pe opaš.
LUK 23:46 A o Isus još jekhvar čhutas muj andar sasto glaso: “Dade Devla, ande ćire vas predaiv mungro duho!” Godova phendas, thaj izdahnisarda.
LUK 23:47 Kana o rimsko stotniko dikhlas so dogodisajlo, ačhilo te slavil e Devle thaj phenda: “Akava manuš sas čačes pravedniko!”
LUK 23:48 Nakon godova sa o them savo ćidape te dićhel godova prizor dikhline so sas, boldenaspe ćhere thaj marenaspe katar e tuga ando kolin.
LUK 23:49 Maj dur ačhenas sa okola kaj pindžarenas e Isuse thaj e manušnja save džanas pale leste andar e Galileja thaj promatrinas.
LUK 23:50 Sas varesavo manuš savo akhardolas Josif. Vo sas versko većniko. Thaj sas lačho thaj pravedno manuš
LUK 23:51 andar o gav e Arimateja. Vo či složisajlo e odlukava thaj e postupkosa so ćerdine e Isusešće, nego ažućarelas te avel e Devlesko carstvo.
LUK 23:52 Vo đelo ko Pilato thaj rodas lestar e Isusesko telo.
LUK 23:53 Pale godova fuljardineles katar o trušul, paćardinele and pohtan thaj čhutineles ando isklesime limori ande savo još khonik nas čhutino.
LUK 23:54 Godova sas đes kana o them pripremilas pe palo savato, savo skoro započnila.
LUK 23:55 A godova sa pratinas e manušnja save aviline e Isuseja andar e Galileja. Thaj dićhenas sar položinas lesko telo ando limori.
LUK 23:56 Pale godova boldinepe ćhere te pripremin e mio mirisurja thaj o pomast savo koristilaspe palo prahope. A kana godova završisardine, već sas o savato pa sasto đes naštik khanči ćerdine kaj poštuinas e odredba andar o zakon.
LUK 24:1 Prvo đes ando kurko, detharinako rano, e manušnja aviline po limori e mio mirisenca save von korkoro pripremisardine.
LUK 24:2 A kana aresline dži ko limori arakhline o bar crdino katar o limori.
LUK 24:3 Dine andre, ali či arakhline o telo e Gospode Isusesko.
LUK 24:4 Thaj dok ačhenas gajda zbunime, angle lende pojavisajle duj manuša ande blistavo parne haljine.
LUK 24:5 E manušnja darajle thaj poklonisajle e mujesa dži ke phuv, a e duj manuša phendine lenđe: “Sostar roden e džude maškar e mule?
LUK 24:6 Naj akate, nego uskrsnisarda! Dentumen gođi sar phendas tumenđe dok još sas ande Galileja:
LUK 24:7 'Me o Čhavo e Manušesko moraš te avava dino ande vas e bezehalenđe, thaj razapnina man, ali me o trito đes uskrsniva.'”
LUK 24:8 Askal e manušnja dinepe gođi kaj o Isus phendas godova.
LUK 24:9 Thaj boldinepe katar o limori thaj sa godova javisardine e dešujek apostolenđe thaj savorenđe averenđe.
LUK 24:10 A godova sas e Marija andar e Magdala, e Jovana, Marija dej e Jakovešći, thaj još varesošće manušnja. Von sa godova so sas phendine e apostolenđe.
LUK 24:11 A e apostolenđe sa gadava činisajlo sago kaj umislisardine, thaj či paćaine e manušnjenđe.
LUK 24:12 A o Petar ipak, uštilo thaj prastaja karingal o limori. Kana areslo, provirisarda andre thaj dikhla samo e povojurja save sas katar e lanenosko pohtan. Pale godova boldapes ćhere ando čudo savo dogodisajlo.
LUK 24:13 Godova đes e Isusešće duj sledbenikurja putuinas ando gav savo akhardolas Emaus, savo sas majdur katar o Jerusalim dešujek kilometrja.
LUK 24:14 Dromesa ćerenas svato maškar pende pale sa so sas.
LUK 24:15 Thaj dok gajda ćerenas svato thaj raspravinas, avilo dži lende o Isus thaj džalas lenca.
LUK 24:16 Ali nas dino lenđe jakhenđe te pindžaren les.
LUK 24:17 O Isus phučlalen: “So godova raspravin dromesa?” Von ačhiline phađe katar e tuga.
LUK 24:18 Jek lendar, savo akhardolas Kleopa, phendas lešće: “Zar san tu jedino stranco ando Jerusalim savo či džanel so sas ando Jerusalim akala đesa?”
LUK 24:19 A o Isus phučla: “So sas godova?” A von phendine lešće: “Pa okova so dogodisajlo e Isuseja andar o Nazaret. Vo sas proroko, silno pe dela thaj ande alava anglo Del thaj angle sa o them:
LUK 24:20 Ali amare šorvale rašaja thaj e vladarja predaisardinele te avel osudime po smrto thaj te razapnin les.
LUK 24:21 A amen nadisajlam kaj si vo okova savo izbavila o Izrael osim godova, akava si već trito đes sar gadava dogodisajlo.
LUK 24:22 A još vi varesave manušnja, save sas maškar mende, zbunisardine men: čim svanosardas đele po limori,
LUK 24:23 ali okote či arakhline lesko telo pa aviline thaj phendine amenđe kaj sikadile lenđe e anđelurja thaj phendine lenđe kaj si o Isus džudo.
LUK 24:24 Varesave amarendar prastaine po limori thaj arakhlam sa sar e manušnja phendine, ali les či dikhline.”
LUK 24:25 A o Isus pe godova phendas lenđe: “O sar sen nerazumne, nisar te paćan ande kova so phendine e porokurja!
LUK 24:26 Dali či von prorokuisardine kaj o Hristo sa godova moraš te pretrpila majsigo nego so o Del proslavila les?”
LUK 24:27 Askal o Isus započnisardas te objasnil lenđe sa so sas ramome ando Sveto lil, katar o Mojsije džike e prorokurja.
LUK 24:28 Pe godova avile paše dži ko gav ande savo džanas, a lenđe pričinisajo sago kaj o Isus nastavila majdur.
LUK 24:29 Ali von nagovorinas les: “Ač amenca! Kaj već peli e rjat, a o đes naćhel!” Vo ačhilo thaj dijas lenca ande ando ćher.
LUK 24:30 Kana o Isus lijas te hal lenca, lijas o mangro, blagoslovisardale, phaglale thaj dijalen.
LUK 24:31 Pe godova putajle lenđe jakha thaj pindžardineles, ali vo nestanisardas angle lenđe jakha.
LUK 24:32 Askal von phendine jek avrešće: “Či li phabolas amaro ilo ande amende dromesa dok ćerelas amenđe svato, thaj dok tumačilas amenđe o Sveto lil?”
LUK 24:33 Odma spremisajle thaj boldinepe ando Jerusalim. Okote arakhline e dešujek apostolen thaj vi aver e Isusešće sledbenikonen,
LUK 24:34 save phendine lenđe: “O Gospod čačes vaskrsnisarda thaj sikadilo e Simonešće!”
LUK 24:35 Askal von phendine sar maladine e Gospode po drom palo Emaus thaj sar pindžardine les kana phaglas o mangro.
LUK 24:36 Dok von ćerenas svato pale godova, o Isus katar jekhvar ačhilo maškar lende thaj phendas lenđe: “Miro tumenđe!”
LUK 24:37 Von, zbunime thaj darade, gndisardine kaj dićhen e duho.
LUK 24:38 A o Isus phendas lenđe: “Sostar darajle? Sostar kasavi sumnja dija ande tumare ile?
LUK 24:39 Dićhen mungre vas thaj mungre pungre! Me sem gadava! Pipnin man thaj dićhena! E duho naj kokala ni mas sago kaj dićhen kaj man si!”
LUK 24:40 Phendas lenđe godova, thaj sikadas lenđe pire vas thaj pire pungre.
LUK 24:41 Katar o čuđenje thaj katar e bah naštik paćaine. A vo phučla len: “Situmen vareso hamasko?”
LUK 24:42 Von dineles kotor peko mačho.
LUK 24:43 Vo lija les thaj halas anglalende.
LUK 24:44 Askal phendas: “Pale akava phenavas tumenđe dok još semas tumenca: Trubul te pherelpes sa so si ande Mojsijesko zakono, ande proročke lila thaj ande psalmurja ramome pale mande.”
LUK 24:45 Askal putardas lenđi gođi te haćaren o Sveto lil.
LUK 24:46 Thaj phendas lenđe: “Ramome si ande Svete lila: O Hristo trpila thaj merela, a o trito đes uštela andar e mule.
LUK 24:47 Ande lesko alav propovedilapes sa e manušenđe kaj trubun te pokainpe gajda te o Del jartol lenđe e bezeha. A počnila katar o Jerusalim.”
LUK 24:48 Tumen sen svedokurja pale godova.
LUK 24:49 A me bičhalava tumenđe e Sveto Duho, baš sago kaj mungro Dad obećisardas. Zato ačhen ando gav dok či len pe tumende e sila opral.”
LUK 24:50 Pale godova o Isus inđardalen paše dži ko gav e Vitanija. Okote vazdas pire vas thaj blagoslovisardalen.
LUK 24:51 Gajda sar blagoslovisardalen, durilo lendar thaj sas lino ando nebo.
LUK 24:52 Von peline pe koča angle leste thaj askal bare bahtasa boldinepe ando Jerusalim.
LUK 24:53 Thaj svako đes ando Hramo slavinas e Devle.
