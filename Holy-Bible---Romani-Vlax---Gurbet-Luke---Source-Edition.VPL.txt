## Aionian Bible
## File Name: Holy-Bible---Romani-Vlax---Gurbet-Luke---Source-Edition.VPL.txt
## File Usage: Holy-Bible---Romani-Vlax---Gurbet-Luke
## File Created: 12/09/2023 22:57:10
## File Purpose: Supporting resource for the Aionian Bible project
## File Location: https://resources.AionianBible.org
## Publisher Name: Nainoia Inc
## Publisher Contact: https://www.AionianBible.org/Publisher
## Publisher Mission: https://www.AionianBible.org/Preface
## Publisher Website: https://NAINOIA-INC.signedon.net
## Publisher Facebook: https://www.Facebook.com/AionianBible
## Source URL: https://ebible.org/Scriptures/rmyGurbet_vpl.zip
## Source Date: 12/08/2023 14:41:21
## Source Text: unaltered below
##

LUK 1:1 Mangleja Teofile, sar so džane, but džene lije te pisin tare kova so sasa, so o Dol obećisada prekale prorokura, a ćerdilo maškar amende.
LUK 1:2 Pisisade amenđe kola save korkore dikhlje vadži tare anglune đivesa thaj ćerdile sluge e Devlese Lafese,
LUK 1:3 gija i me, mangleja Teofile, tuće pisiv sa redasa, golese so sa taro anglunipe ispitujisadem,
LUK 1:4 te šaj ave uverimo kaj si čačipe kova so sikade tut.
LUK 1:5 Kana sasa o Irod caro ani Judeja, nesavo manuš so akhardola Zaharija sasa svešteniko tare Avijineso redo. Lesi romni sasa tari kuštik e Aaronesi thaj akhardola Jelisaveta.
LUK 1:6 Solduj džene sesa čačutne anglo Dol thaj živisade pale zapovestura thaj palo Zakon e Gospodeso bizo nisavo bilačhipe.
LUK 1:7 Al len naj sesa čhave, golese kaj i Jelisaveta naštine te ačhol khamni, a solduj džene sesa već purane.
LUK 1:8 Jekh đive, o Zaharija kandija e Devle ano Hram golese kaj palo dužnost sasa leso redo,
LUK 1:9 kaj palo adeti e sveštenikurengo birisade le barbutosa te džal ano Hram e Gospodeso te kadil.
LUK 1:10 Kana o Zaharija dija ano Hram te kadil, but manuša molisajle avral.
LUK 1:11 Tegani e Zaharijase sikadilo o meleko e Gospodeso savo ačhilo ki desno rig taro oltari e kadimaso.
LUK 1:12 Kana o Zaharija dikhlja le, uznemirisajlo thaj but darajlo.
LUK 1:13 Al o meleko vaćarda lese: “Ma dara, Zaharije! Ćiri molitva sasa šundi. Ćiri romni i Jelisaveta ka bijanol murše thaj tu ka de le alav Jovan.
LUK 1:14 Tu ka ave radosno thaj baxtalo thaj but džene ka aven blagoslovime lese bijandimasa,
LUK 1:15 golese kaj vov ka avol baro anglo Gospod. Nikad ni ka pijol mol ni zuralo pijipe. Vov ka pherdol e Svetone Duxosa dok si ano vođi pe dako.
LUK 1:16 O Jovane bute čhaven e Izraelese ka iril anglo Gospod, angle lengo Dol.
LUK 1:17 Vov ka džal anglo Gospod sar glasniko ano Duxo thaj ano zuralipe e prorokoso e Ilijaso. Ka miril e ile e dadenđe premale e čhave thaj ka iril kolen save ni šunen ano gođaveripe e pravednikurengo. Sa kava ka ćerol te pripremil e manušen te šaj aven spremna e Gospodese avimase.”
LUK 1:18 O Zaharija vaćarda e melekose: “Pale soste me gova ka džanav? Golese kaj sem purano thaj mingri romni si bute beršenđi.”
LUK 1:19 O meleko phenda lese: “Me sem o Gavrilo, o meleko savo ačhol anglo Dol. Bičhaldo sem te vaćarav tuće kava lačho lafi.
LUK 1:20 Ak, ka ave laloro thaj ni ka vaćare dži gova đive dži kaj sa gova ni ćerdol, golese so ni pačajan ane mingre lafura save ka pherdon ano pravo vreme.”
LUK 1:21 E manuša ađućarde e Zaharija thaj čudisajle sose gaći majisajlo ano Hram.
LUK 1:22 Al kana o Zaharija iklilo, naštine te vaćarol. Vov dija len znakura golese kaj sasa laloro. Gija e manuša haljarde kaj sasa le vizija ano Hram.
LUK 1:23 Kana nakhle e đivesa lese kandimase ano Hram, o Zaharija đelo čhere.
LUK 1:24 Pale kala đivesa i Jelisaveta lesi romni ačhili khamni thaj ni iklili avral taro čher pandž čhon. Golese vaćarda:
LUK 1:25 “Gija ćerda manđe o Gospod! Ane kala đivesa sikada manđe po milost thaj uljarda mandar i ladž maškare manuša kaj ni sasa man čhave.”
LUK 1:26 Kana i Jelisaveta sasa šovto čhon khamni, o Dol bičhalda e meleko e Gavrilo ano Galilejsko foro o Nazaret
LUK 1:27 ki jekh čhej Marija savi sasa mangli romese e Josifese savo sasa tari kuštik e carosi e Davidesi.
LUK 1:28 Kana o meleko o Gavrilo avilo late, phenda: “Av radosno, tu so arakhljan milost. O Gospod si tusa. [Blagoslovimi san maškare džuvlja!]”
LUK 1:29 I Marija but darajli tare lese lafura thaj dija gođi savo sasa kava pozdrav.
LUK 1:30 Al o meleko phenda laće: “Ma dara, Marije! Golese kaj arakhljan milost anglo Dol.
LUK 1:31 Ak, ka ačhe khamni, ka bijane čhave thaj ka de le alav Isus.
LUK 1:32 Vov ka avol baro thaj ka akhardol Čhavo e Embare Devleso. O Gospod o Dol ka dol le o prestolje lese paradadeso e Davideso.
LUK 1:33 Vov ka carujil ane kuštika e Jakovese ane sa e đivesa thaj lese carstvose ni ka avol krajo.”
LUK 1:34 Tegani i Marija pučlja e meleko: “Sar ka avol gova kana sem me vadži čhej?”
LUK 1:35 O meleko o Gavrilo vaćarda laće: “O Sveto Duxo ka avol pe tute thaj o zuralipe e Embare Devleso ka učharol tut. Golese kaj o čhavoro so ka bijandol ka avol sveto thaj ka akhardol Čhavo e Devleso.
LUK 1:36 Ak, i ćiri bibi i Jelisaveta ačhili khamni ane purane berša thaj ka bijanol murše. E manuša vaćarde kaj voj naštine te ačhol khamni, al akana si šov čhon khamni.
LUK 1:37 Golese kaj o Dol šaj te ćerol sa so phenol!”
LUK 1:38 I Marija phenda: “Ake, me sem sluškinja e Gospodesi. Nek avol manđe palo ćiro lafi!” Thaj o meleko đelo latar.
LUK 1:39 Pale gola đivesa i Marija spremisajli thaj siđarda ani bregali phuv ano foro e Judejako.
LUK 1:40 Kana resli odori, đeli ano čher e Zaharijaso thaj pozdravisajli e Jelisavetasa.
LUK 1:41 Kana i Jelisaveta šunda e Marijako pozdrav, čhelda o čhavo ane lako vođi thaj i Jelisaveta pherdili Svetone Duxosa.
LUK 1:42 Ane sa o glaso vaćarda e Marijaće: “Emblagoslovimi san maškare sa e džuvlja thaj blagoslovimo si o čhavo ane ćiro vođi.
LUK 1:43 Kotar manđe kava čast kaj tu, i dej mingre Gospodesi, aviljan ke mande?
LUK 1:44 Golese dikh, kana šundem ćiro pozdrav, taro radost čhelda o čhavoro ane mingro vođi.
LUK 1:45 Blagoslovimi san tu so pačajan kaj ka pherdol kova so vaćarda tuće o Gospod!”
LUK 1:46 Tegani i Marija vaćarda: “Slavil mingri duša e Gospode!
LUK 1:47 Mingro duxo veselil pe ano Dol, ane mingro Spasitelji,
LUK 1:48 golese so sasa milostivno e poniznone sluškinjaće. Golese dikh, od akana ka akharen man blagoslovimi sa e kuštika.
LUK 1:49 Golese so ćerda manđe baro šukaripe o Zuralo Dol. Sveto si leso alav!
LUK 1:50 Vov si milostivno sa e manušenđe tari kuštik dži i kuštik, kolenđe save daran lestar.
LUK 1:51 Pe vastesa sikada piro zuralipe, čhudija pestar kolen save si barikane ane ile thaj ani gođi.
LUK 1:52 Čhudija e vladaren taro lengo prestolje, thaj vazdija e poniznonen.
LUK 1:53 E bokhalen čaljarda šukarimasa, a e barvalen mukhlja čuče vastencar.
LUK 1:54 Pomožisada e Izraele, ćire sluga, golese kaj dol pe gođi taro milost,
LUK 1:55 sar so obećisada amare paradadenđe, e Avraamese thaj lese potomkurenđe ane sa e đivesa.”
LUK 1:56 I Marija bešli e Jelisavetasa paše trin čhon thaj pale gova irisajli čhere.
LUK 1:57 Kana i Jelisavetaće avilo o sato te bijanol, bijanda čhave.
LUK 1:58 Laće pašutne thaj lačhi familija šunde kaj o Gospod sikada laće baro milost thaj radujisajle lasa.
LUK 1:59 Kana e čhavore sesa ohto đive, avile te ćeren lese suneti thaj manglje te den le alav lese dadeso – Zaharija.
LUK 1:60 Al i Jelisaveta vaćarda: “Na, leso alav ka avol Jovane!”
LUK 1:61 Von phende lačhe: “Naj tut khoni ani ćiri familija gole alavesa!”
LUK 1:62 Tegani vastencar pučlje e dade e Zaharija sar bi vov manđola te avol leso alav.
LUK 1:63 Thaj o Zaharija manglja khanči pe soste šajine te pisil thaj pisisada: “Jovan ka avol leso alav.” Thaj savore čudisajle.
LUK 1:64 Tare jekh drom putardilo leso muj thaj lesi čhib, tegani o Zaharija lija te vaćarol thaj lija te slavil e Devle.
LUK 1:65 I dar e Devlesi avili ane sa lenđe pašutne thaj ki sa i bregali Judeja vaćarda pe tare kava so sasa.
LUK 1:66 Savore so šunde gova, dije gođi tare gova thaj phende: “So ka avol tare kava čhavo? Golese so o va e Gospodeso sasa pe leste.”
LUK 1:67 O Zaharija, e Jovaneso dad, pherdilo e Svetone Duxosa thaj prorokujisada:
LUK 1:68 “Blagoslovimo si o Gospod o Dol e Izraeleso golese so avilo thaj otkupisada e manušen!
LUK 1:69 Vazdija amenđe e zurale Spasitelje, tari kuštik e carosi e Davidesi, pire slugasi,
LUK 1:70 sar so vaćarda ano purano vreme andare muja tare pire sveta prorokura,
LUK 1:71 kaj ka ikalol amen tare amare dušmanura thaj tare vasta savorenđe save mrzin amen.
LUK 1:72 Sasa milosno amare paradadenđe, thaj ispunisada piro sveto savez,
LUK 1:73 savez savo dija e Avraamese amare paradadese,
LUK 1:74 te ikalol amen tare vasta amare dušmajenđe, te šaj kanda e Devle bizi dar,
LUK 1:75 ano svetost thaj ano pravednost angle leste sa dok sam džuvde.
LUK 1:76 A tu Jovane, mingreja čhaveja, ka ave akhardo proroko e Embare Devleso golese kaj ka dža anglo Gospod te pripremi lese o drom.
LUK 1:77 Ka sikave lese manušen sar te pindžaren o spasenje prekalo oproštenje tare lenđe grehura.
LUK 1:78 Golese so si e Devleso ilo milostivno, tare savo ka avol amenđe o svetlost e sabalinako tari visina,
LUK 1:79 te svetlil kolenđe so bešen ano kalipe thaj ani sena e merimasi, a amare pingre te usmeril ko drom taro mir.”
LUK 1:80 A o čhavoro o Jovane barilo thaj zurajlo duxosa. Kana barilo, đelo ani pustinja sa dži kaj ni iklilo angle Izraelcura te propovedil.
LUK 2:1 Ane gola đivesa kana bijandilo o Jovane o Krstitelj, iklilo o vaćaripe e caroso e Avgustineso te popisin pe sa e manuša ano Rimsko carstvo.
LUK 2:2 Kava sasa angluno popis kana o Kvirinije vladisada ani Sirija.
LUK 2:3 Thaj savore đele te pisin pumare alava ko spisko – dži jekh ane gova foro kaj bešle lenđe kuštika.
LUK 2:4 Gija o Josif golese so sasa tari familija thaj tari kuštik e Davidesi, đelo taro Nazaret, so si ani Galileja, ano foro e Davideso savo akhardol Vitlejem thaj si ani phuv Judeja.
LUK 2:5 Đelo gothe te pisil piro alav ko spisko e Marijasa, savi sasa mangli lese thaj sasa khamni.
LUK 2:6 Kana sesa ano Vitlejem, avilo o vreme i Marija te bijanol.
LUK 2:7 Thaj bijanda pire anglune čhave. Paćarda le thaj čhuta le ani jaslica, golese kaj naj sasa than ani gostionica.
LUK 2:8 Ane goja phuv pašo Vitlejem sesa nesave čobanura, save arakhlje ke poljura raćasa pe bakren.
LUK 2:9 Tari jekh drom o meleko e Gospodeso ačhilo maškare lende thaj e Gospodesi slava svetlisada len thaj von but darajle.
LUK 2:10 Al o meleko vaćarda lenđe: “Ma daran! Dikh, anav tumenđe radosno lafi so ka avol sa e manušenđe!
LUK 2:11 Golese kaj ano foro e Davideso ađive bijandilo o Spasitelj. Vov si o Hrist o Gospod.
LUK 2:12 Kava ka avol tumenđe znako pale savo ka pindžaren le: ka aračhen čhavore savo si paćardo thaj pašljol ani jaslica.”
LUK 2:13 Tari jekh drom pašo meleko sikadili bari vojska e melekurenđi, save hvalina e Devle vaćarindoj:
LUK 2:14 “Slava e Devlese ko učipe, thaj ki phuv mir maškare manuša save si pale Devleso manglipe.”
LUK 2:15 Kana e melekura đele lendar ano nebo, e čobanura phende jekh averese: “Ka dža dži o Vitlejem, te dikha gova so odori sasa sar so vaćarda amenđe o Gospod.”
LUK 2:16 E čobanura đele sigate thaj arakhlje e Marija, e Josife thaj e čhave sar pašljol ani jaslica.
LUK 2:17 Kana dikhlje le, savorenđe vaćarde so o meleko lenđe vaćarda taro čhavoro.
LUK 2:18 Savore save šunde so phende e čobanura, divisajle.
LUK 2:19 Al i Marija dija gođi tare kala lafura thaj čhuta len ane piro ilo.
LUK 2:20 E čobanura irisajle, slavisade thaj hvalisade e Devle paše sa so šunde thaj dikhlje, golese so pherdile sa e lafura sar so sasa lenđe phendo.
LUK 2:21 Ohtoto đive palo bijandipe e čhaveso avilo o vreme te ćeren lese suneti. Dije le alav Isus, sar so vaćarda o meleko, angleder so i Marija ačhili khamni.
LUK 2:22 Kana avilo o vreme pašo adeti i dej te thodol sar so si pale Mojsijaso zakon, o Josif thaj i Marija ande e Isuse ano Jerusalim te preden le e Gospodese ano Hram,
LUK 2:23 sar so si pisimo ane Gospodeso zakon kaj “dži jekh angluno murš te posvetil pe e Gospodese”,
LUK 2:24 thaj te anen kurbano “duj grlice il duj terne golubura” sar so si phendo ane Gospodeso zakon.
LUK 2:25 Tegani sasa ano Jerusalim manuš kaso alav sasa Simeon. Kova manuš sasa pravedno thaj devlikano. Ađućarda o Mesija te ikalol o Izrael taro ropstvo thaj o Sveto Duxo sasa pe leste.
LUK 2:26 O Sveto Duxo sikada lese angleder kaj ni ka merol sa dži kaj ni dičhol e Gospodese Hriste.
LUK 2:27 O Duxo vaćarda lese te džal ano Hram. Tegani o Josif thaj i Marija ande e čhave e Isuse ano Hram te ćeren o adeti pale Mojsijaso zakono.
LUK 2:28 Kana o Simeon dikhlja e Isuse, lija le ke pire vasta, hvalisada e Devle vaćarindoj:
LUK 2:29 “Gospode, akana muk ano mir te merol ćiro sluga, pale kova sar so phendan.
LUK 2:30 Golese so mingre jakha dikhlje ćiro spasenje,
LUK 2:31 savo pripremisadan angle sa e manuša.
LUK 2:32 Vov si svetlo savo ka avol pe abandžije, thaj vov ka anol slava ćire manušenđe, e Izraelese.”
LUK 2:33 E Isusesi dej thaj leso dad čudisajle golesa so vaćarda o Simeon taro Isus.
LUK 2:34 Tegani blagoslovisada len o Simeon thaj vaćarda e Marijaće, e Isusese daće: “Dikh, kava čhavoro si odredimo bute manušen taro Izrael te peravol thaj te vazdol. Vov si odredimo te avol e Devleso znako, al but džene ka odbacin le.
LUK 2:35 Gija ka sikadol so garandoj den ane pumare gođa. A tut i bari čhurik ka pusavol ani duša.”
LUK 2:36 Sasa gothe thaj i Ana, e Devlesi proročica, e Fanuilosi čhej, tari kuštik e Asiresi. Voj sasa but purani. Efta berš živisada pe romesa thaj lako rom mulo,
LUK 2:37 thaj pale gova sasa udovica ohtovardeš thaj štar berš. Ni iklili andaro Hram, nego, ano post thaj ani molitva kandija e Devle i rat thaj o đive.
LUK 2:38 I voj avili gothe ane gova vreme, hvalisada e Devle thaj vaćarda taro čhavoro savorenđe save ađućarde o Dol te ikalol o Jerusalim.
LUK 2:39 Kana o Josif thaj i Marija ćerde sa pale Gospodeso zakono, irisajle ani Galileja, ane pumaro foro ano Nazaret.
LUK 2:40 A o čhavoro barilo thaj zurajlo. Pherdilo mudrost thaj o milost e Devleso sasa ane leste.
LUK 2:41 E Isusesi dej thaj leso dad đele dži jekh berš ano Jerusalim ke Bare đivesa i Pasha.
LUK 2:42 Kana sasa e Isuse dešuduj berš, i vov đelo palo adeti te svetkujil lencar kala Bare đivesa ano Jerusalim.
LUK 2:43 Kana nakhle gola Bare đivesa, o Josif thaj i Marija đele čhere. O čhavoro o Isus ačhilo ano Jerusalim, al lesi dej thaj leso dad gova ni džanglje.
LUK 2:44 Sar dije gođi kaj si o Isus maškare avera manuša save putujisade lencar, đele jekh đive phirindoj thaj pale gova lije te roden le ki familija thaj ke pire pindžarutne manuša.
LUK 2:45 Kana ni arakhlje le, irisajle ano Jerusalim te roden le.
LUK 2:46 O trito đive arakhlje le ano Hram sar bešol maškare učitelja, sar šunol len thaj pučol len.
LUK 2:47 Savore save šunena e Isuse divisajle lese džanglimasa thaj sar odgovorila ko pučipe.
LUK 2:48 Kana lesi dej thaj leso dad dikhlje le, čudisajle. Lesi dej vaćarda lese: “Mingreja čhaveja! So ćere amencar kava? Ak, me thaj ćiro dad daraljam thaj rodijam tut!”
LUK 2:49 O Isus vaćarda lenđe: “Sose rodijen man? Ni li džanen kaj trubul te avav ano čher mingre Dadeso?”
LUK 2:50 Al von ni haljarde so vov manglja te phenol lenđe.
LUK 2:51 Tegani irisajlo lencar ano Nazaret thaj ane sa šunola len. Lesi dej sa kala lafura garada ane piro ilo.
LUK 2:52 O Isus barola ano mudrost, ano baripe thaj ano milost ko Dol i ke manuša.
LUK 3:1 Kana o cezar o Tiberija vladisada po rimsko carstvo dešupandžto berš, o Pontije o Pilat vladisada ani Judeja, o Irod vladisada ani Galileja, o Filip leso phral vladisada ani Itureja thaj ani Trahonitada thaj o Lisanije vladisada ani Avilina,
LUK 3:2 a kana o Ana thaj o Kajafa sesa šorutne sveštenikura, o Lafi e Devleso avilo e Jovanese, e Zaharijase čhavese, ani pustinja.
LUK 3:3 O Jovane đelo taro than dži ko than tare solduj riga tari len e Jordanesi thaj propovedisada kaj e manuša trubun te irin pe tare pumare grehura thaj te aven ko Dol te oprostil lenđe thaj te krstin pe.
LUK 3:4 Sar so angleder pisisada o proroko o Isaija: “O glaso koleso so dol vika ani pustinja: ‘Pripremin o drom e Gospodese! Ravnin lese o drom!
LUK 3:5 Sa e doline te pherdon, thaj sa e gore thaj e bregura te ravnin pe! Sa e banđe droma te aven prava, a e bilačhe droma te aven ravnime.
LUK 3:6 Thaj sa e manuša ka dičhen e Devleso spasenje!’”
LUK 3:7 O Jovane vaćarda bute manušenđe save avena ke leste te krstil len: “Tumen e sapese čhave! Ko vaćarda tumenđe kaj šaj te našen tare Devlesi holi so avol?
LUK 3:8 Sikaven tumare džuvdimasa thaj tumare bućencar kaj irisaljen tare tumare grehura! Ma xoxaven tumen golesa so vaćaren: ‘Amaro paradad si o Avraam!’ Golese kaj, me vaćarav tumenđe kaj o Dol šaj i tare kala bara te vazdol čhaven e Avraamese.
LUK 3:9 Golese kaj o tover taro sudo e Devleso ačhol pašo koreno e kašteso thaj dži jekh kaš savo ni bijanol šukar bijandipe ka čhinol pe thaj ka čhudol pe ani jag.”
LUK 3:10 E manuša pučlje e Jovane: “So te ćera?”
LUK 3:11 O Jovane vaćarda lenđe: “Kas isi duj fostanura, nek dol jekh kolese so naj le nijekh, thaj kas isi xamase, nek dol kole kas naj.”
LUK 3:12 Avile te krstin pe thaj i nesave carincura thaj pučlje le: “Učitelju, so te ćera amen?”
LUK 3:13 O Jovane phenda lenđe: “Ma manđen pobut nego so si tumenđe vaćardo taro vlast.”
LUK 3:14 I nesave vojnikura pučlje le: “A amen so te ćera?” Vov vaćarda lenđe: “Khanikastar ma len silasa e pare thaj ma ćeren xoxaipe pe nikaste. Aven baxtale kolesa kobor poćinen tumen.”
LUK 3:15 E manuša ađućarde e Mesija thaj savore pučljepe ane pire ile naj li o Jovane o Mesija.
LUK 3:16 Al o Jovane vaćarda savorenđe: “Me krstiv tumen pajesa, al avol khoni savo si pobaro mandar. Lese naj sem dostojno ni e dora tare sandale te putrav. Vov ka krstil tumen e Svetone Duxosa thaj e jagasa.
LUK 3:17 Le isi vila ane vasta te čistil o gumno thaj te ćidol o điv ane piro ambari, al i pleva ka phabarol jagasa savi ka phabol thaj ni ka ačhol.”
LUK 3:18 Gija o Jovane opomenisada e manušen bute lafurencar thaj propovedisada lenđe o Lačho Lafi.
LUK 3:19 Al o Jovane prekorisada e vladare e Irode golese so lija romnjaće pire phralese romnja e Irodijada thaj paše but bilačhe buća so ćerda.
LUK 3:20 Pale sa gova o Irod ćerda vadži jekh bilačhipe: čhuta e Jovane ano phanglipe.
LUK 3:21 Kana o Jovane krstisada sa e manušen, krstisajlo i o Isus. Thaj dok o Isus molisajlo, putajlo o nebo
LUK 3:22 thaj o Sveto Duxo ulilo pe leste ano oblik sar golubo. Thaj šundilo glaso taro nebo: “Tu san mingro čhavo o manglo! Tu san palo mingro manglipe!”
LUK 3:23 E Isuse sasa paše tranda berš kana počnisada piri služba. E manuša smatrisade kaj o Isus si čhavo e Josifeso. O Josif sasa čhavo e Ilijaso.
LUK 3:24 O Ilija sasa čhavo e Matataso, O Matat sasa čhavo e Levijaso. O Levi sasa čhavo e Melhijaso. O Melhi sasa čhavo e Janejaso. O Janej sasa čhavo e Josifeso.
LUK 3:25 O Josif sasa čhavo e Matatijaso. O Matatij sasa čhavo e Amoseso. O Amos sasa čhavo e Naumeso. O Naum sasa čhavo e Eslijaso. O Eslija sasa čhavo e Nangejeso.
LUK 3:26 O Nangej sasa čhavo e Maateso. O Maat sasa čhavo e Matatijaso. O Matatij sasa čhavo e Semeinaso. O Semein sasa čhavo e Josiheso. O Josih sasa čhavo e Jodaso.
LUK 3:27 O Joda sasa čhavo e Joananaso. O Joanan sasa čhavo e Risaso. O Risa sasa čhavo e Zorovaveleso. O Zorovavel sasa čhavo e Salatiilaso. O Salatiil sasa čhavo e Nirijaso.
LUK 3:28 O Niri sasa čhavo e Melhijaso. O Melhi sasa čhavo e Adijeso. O Adija sasa čhavo e Kosamaso. O Kosam sasa čhavo e Elmadameso. O Elmadam sasa čhavo e Ireso.
LUK 3:29 O Ir sasa čhavo e Isuseso. O Isus sasa čhavo e Eliezereso. O Eliezer sasa čhavo e Jorimaso. O Jorim sasa čhavo e Matatoso. O Matat sasa čhavo e Leviso,
LUK 3:30 O Levi sasa čhavo e Simeoneso, O Simeon sasa čhavo e Judaso. O Juda sasa čhavo e Josifeso. O Josif sasa čhavo e Jonameso. O Jonam sasa čhavo e Eliakimeso.
LUK 3:31 O Eliakim sasa čhavo e Melejaso. O Meleja sasa čhavo e Menaso. O Mena sasa čhavo e Matateso. O Matata sasa čhavo e Nataneso. O Natan sasa čhavo e Davideso.
LUK 3:32 O David sasa čhavo e Jesejeso. O Jesej sasa čhavo e Jovideso, O Jovid sasa čhavo e Voozeso. O Vooz sasa čhavo e Salmoneso. O Salmon sasa čhavo e Naasoneso.
LUK 3:33 O Naason sasa čhavo e Aminadaveso. O Aminadav sasa čhavo e Admineso. O Admin sasa čhavo e Arnijeso. O Arni sasa čhavo e Esromeso. O Esrom sasa čhavo e Fareseso. O Fares sasa čhavo e Judaso.
LUK 3:34 O Juda sasa čhavo e Jakoveso. O Jakov sasa čhavo e Isaakoso. O Isaak sasa čhavo e Avraameso. O Avraam sasa čhavo e Taraso. O Tara sasa čhavo e Nahoreso.
LUK 3:35 O Nahor sasa čhavo e Seruheso, O Seruh sasa čhavo e Ragaveso. O Ragav sasa čhavo e Falekeso. O Falek sasa čhavo e Evereso. O Ever sasa čhavo e Salaso.
LUK 3:36 O Sala sasa čhavo e Kainameso. O Kainam sasa čhavo e Arfaksadeso. O Arfaksad sasa čhavo e Simeso. O Sim sasa čhavo e Nojeso. O Noje sasa čhavo e Lameheso.
LUK 3:37 O Lameh sasa čhavo e Matusaleso. O Matusal sasa čhavo e Enoheso. O Enoh sasa čhavo e Jareteso. O Jaret sasa čhavo e Malaleileso. O Malaleil sasa čhavo e Kainameso.
LUK 3:38 O Kainam sasa čhavo e Enoseso. O Enos sasa čhavo e Siteso. O Sit sasa čhavo e Adameso. O Adam sasa čhavo e Devleso.
LUK 4:1 O Isus pherdo Svetone Duxosa irisajlo tari len i Jordan thaj inđarda le o Duxо ani pustinja,
LUK 4:2 kaj o beng iskušisada le saranda đive. Gola đive khanči ni xalja thaj kana nakhle e saranda đive, bokhajlo.
LUK 4:3 Tegani vaćarda lese o beng: “Te san e Devleso Čhavo phen kale barese te avol mangro.”
LUK 4:4 O Isus phenda lese: “Ano Sveto lil ačhol: ‘O manuš ni ka avol džuvdo samo taro mangro [nego thaj tare dži jekh Lafi e Devleso].’”
LUK 4:5 Thaj ikalda le o beng ko učo than thaj sikada lese sa e carstvura ki phuv tari jekh drom.
LUK 4:6 O beng vaćarda lese: “Tuće ka dav sa kava lengo zuralipe thaj i slava, golese kaj manđe dija pe thaj me ka dav la kase mangav.
LUK 4:7 Tu ako pere angle mingre koča sa ćiro ka avol.”
LUK 4:8 O Isus vaćarda lese: “Ano Sveto lil ačhol: ‘Per ke koča e Gospodese e Devlese ćirese thaj lese jekhese kande.’”
LUK 4:9 Pale gova o beng inđarda le ano Jerusalim, čhuta le najučeste po Hram thaj vaćarda lese: “Te san e Devleso Čhavo, čhude tu katar tele,
LUK 4:10 golese kaj ano Sveto lil ačhol: ‘Vov ka phenol pe melekurenđe te aračhen tut’
LUK 4:11 thaj: ‘ka lol tut ke vasta te ma čalave tut ko bar će pingresa.’”
LUK 4:12 O Isus vaćarda lese: “Ano Sveto lil ačhol: ‘Ma iskuši e Gospode, e Devle ćire.’”
LUK 4:13 Kana o beng završisada sa e iskušenjura, đelo lestar dži aver nesavo vreme.
LUK 4:14 O Isus irisajlo ano zuralipe e Duxoso ani Galileja thaj o lafi lestar đelo pe sa e thana.
LUK 4:15 Sikada ane lenđe sinagoge thaj savore šukar lestar vaćarde.
LUK 4:16 Avilo ano foro Nazaret kaj barilo, ko savato palo piro adeti džalasa ani sinagoga thaj uštilo te čitil.
LUK 4:17 Dije le o Lil e prorokoso e Isaijaso, putarda o Lil thaj arakhlja than kaj sasa pisimo:
LUK 4:18 “O Duxo e Gospodeso si pe mande, golese kaj pomazisada man thaj bičhalda man te anav o Lačho Lafi e čororenđe [bičhalda man te sastarav len, saven isi dukhade ile], te vaćarav e phanglenđe kaj ka aven oslobodime, thaj e korenđe kaj ka dičhen, thaj e mučime ka aven slobodna,
LUK 4:19 te vaćarav taro lačho berš taro milost e Gospodeso.”
LUK 4:20 Tegani phanglja o Lil, dija le e slugase thaj bešlo. Savore ani sinagoga dikhlje ane leste
LUK 4:21 thaj o Isus lija te vaćarol lenđe: “Ađive, kava so šunden taro Sveto lil pherdilo.”
LUK 4:22 Savorenđe sasa šukar thaj sesa baxtale kale šukar lafesa so iklilo andaro leso muj thaj pučlje pe: “Naj li kava e Josifeso čhavo?”
LUK 4:23 O Isus vaćarda lenđe: “Čače, tumen manđe ka vaćaren kaja poslovica: ‘Lekarona, sastar korkore tut!’ So šundam kaj ćerdan ano Kafarnaum čher i kate ane ćo than kaj bariljan.”
LUK 4:24 Tegani vaćarda: “Čače vaćarav tumenđe, nijekh proroko naj manglo ano po than kaj barilo.
LUK 4:25 A čače vaćarav tumenđe: But romnja kase roma mule sesa ano Izrael ano vreme e Ilijaso kana o bršnd ni pelo trin berš thaj šov čhon thaj sasa baro bokhalipe pe sa i phuv.
LUK 4:26 A o Ilija ni sasa bičhaldo ni jekhaće lendar, sasa bičhaldo ke abandžijengo foro Sarepta pašo Sidon ki jekh džuvli kaso rom mulo.
LUK 4:27 Thaj but sesa gubava ano Izrael ko vreme e prorokoso e Jelisijeso thaj khoni ni thodilo lendar, nego thodilo o Neman o Sirijanco.”
LUK 4:28 Savore ani sinagoga pherdile holi kana kava šunde.
LUK 4:29 Thaj uštile thaj tradije le avral taro foro thaj inđarde le ko brego najuče kaj sasa ćerdo lengo foro te čhuden le odupral natele.
LUK 4:30 Al o Isus nakhlo maškar lende thaj đelo pire dromesa.
LUK 4:31 Pale gova o Isus ulilo ano Kafarnaum ano Galilejsko foro thaj sikada ko đive e savatoso.
LUK 4:32 E manuša čudisajle lese sikajimasa, golese kaj ane leso vaćaripe sasa vlast.
LUK 4:33 Gothe ani sinagoga sasa manuš ane kaste sasa o bilačho duxo thaj vov dija vika:
LUK 4:34 “So manđe amendar, Isuse taro Nazaret? Aviljan li te mudare amen? Džanav ko san tu: Sveco e Devleso!”
LUK 4:35 O Isus zapretisada lese: “Phande ćo muj thaj iklji lestar!” Tegani o beng perada e manuše angle sa e manuša, iklilo lestar thaj khanči ni ćerda lese bilačhe.
LUK 4:36 Ane savorende avili i dar thaj čudisajle thaj jekh averese vaćarde: “Save si kala lafura! Ano autoritet thaj ano zuralipe vaćarol e bilačhe duxurenđe te ikljon thaj von ikljen!”
LUK 4:37 Thaj đelo o lafi lestar ane sa e pašutne thana.
LUK 4:38 O Isus uštilo gothar andari sinagoga thaj avilo ano čher e Simonese. E Simonese sasuja sasa la bari jag thaj rodije lestar te vazdol la.
LUK 4:39 O Isus ačhilo paše late, pretisada e jagaće thaj i jag mukhlja la. Sigate uštili thaj kandija len.
LUK 4:40 Kana pelo o kham, savoren saven sesa nasvale manuša tare dži jekh nasvalipe ande len angle leste, a vov pe savorende čhuta pe vasta thaj sastarda len.
LUK 4:41 E benga iklile tare pherdo manuša thaj dije vika thaj vaćarena: “Tu san o Čhavo e Devleso!” Al o Isus darada len te ma vaćaren khanikase golese kaj džanglje kaj si vov o Hrist.
LUK 4:42 Kana iklilo o đive, iklilo thaj đelo ani pustinja. E manuša rodije le thaj avile leste thaj manglje te ačhaven le te ma džal lendar.
LUK 4:43 Al o Isus vaćarda lenđe: “Trubul ane avera forura te vaćarav o Lačho Lafi taro Carstvo e Devleso, golese sem bičhaldo.”
LUK 4:44 Thaj ni ačhada te vaćarol ane sinagoge ani Judeja.
LUK 5:1 Jekh drom kana o Isus ačhilo pašo Galilejsko jezero, ćidije pe paše leste but manuša, te šunen o Lafi e Devleso.
LUK 5:2 Tegani dikhlja duj čamcura kaj ačhen ko than. E manuša save dolen mačhe iklile lendar thaj thode e mreže.
LUK 5:3 O Isus dija ano čamco savo sasa e Simoneso thaj pučlja le te crden le zala ano paj. Thaj bešlo thaj sikada e manušen taro čamco.
LUK 5:4 Kana ačhilo te vaćarol e manušenđe, vaćarda e Simonese: “Dža ko duboko paj thaj čhude e mreže ćire thaj dol mačhen.”
LUK 5:5 O Simon vaćarda lese: “Gospode! Celo rat dijam zor thaj khanči ni doldam, al tu te phendan, ka čhudav e mreže.”
LUK 5:6 Kana ćerde gova, dolde bute mačhen thaj e mreže lije te pharadon.
LUK 5:7 Tegani vastesa dije vika pe amalen save sesa ane aver čamco te ikalen e mreže thaj avile te pomožin lenđe. Von avile thaj pherde solduj čamcura gija so lije te pherdon paj taro pharipe e mačhengo.
LUK 5:8 Kana kova dikhlja o Simon Petar, pelo ke koča angle Isusese pingre thaj vaćarda: “Dža mandar, Gospode! Me sem grešno manuš.”
LUK 5:9 Golese kaj dolda le dar thaj savoren save sesa lesa tare but mačhe so dolde.
LUK 5:10 Gija dolda i dar e Jakove thaj e Jovane, e čhaven e Zevedejevese, so sesa amala e Simonesa. Tegani o Isus vaćarda e Simonese: “Ma dara, od akana ka dole e manušen.”
LUK 5:11 Kana ikalde e čamcura ki obala, ačhade sa thaj đele pale leste.
LUK 5:12 Kana sasa o Isus ane jekh foro, avilo paše leste jekh manuš so sasa but gubavo. Kana dikhlja e Isuse pelo angle leste mujesa dži ki phuv thaj molisada le vaćarindoj: “Gospode! Ako manđe šaj te sastare man!”
LUK 5:13 O Isus vazdija po va, dolda le thaj phenda: “Mangav. Av thodo!” Thaj i guba tar lesi koža sigate crdija pe.
LUK 5:14 O Isus naredisada le: “Ma vaćar kova khanikase. Al dža thaj sikado e sveštenikose thaj inđar kurbano sar so vaćarda o Mojsije ane po zakono, golese kaj sastiljan te bi avola tu dokaz angle manuša.”
LUK 5:15 O lafi taro Isus sa pobut šundilo thaj e manuša sa pobut ćidije pe te šunen le thaj te sastarol len tar lengo nasvalipe.
LUK 5:16 Al vov đelo ko than kaj naj khoni thaj molisajlo.
LUK 5:17 Jekh đive o Isus sikada ano jekh čher thaj gothe bešle e fariseja thaj e učitelja taro Mojsijaso zakono save avile tare sa e gava andari Galileja thaj i Judeja thaj andaro Jerusalim. A i zor e Gospodaresi sasa pe leste te bi vov sastarola.
LUK 5:18 Thaj dikh, e manuša ande ano than e pašljimaso e manuše savo naštine te phirol thaj rodije sar te anen le thaj te mučhen le anglo Isus.
LUK 5:19 Kana ni arakhlje kotar te anen le tare but manuša, uštile po čher thaj taro tavano mukhlje le sa e thanesa kaj pašlilo ko maškar anglo Isus.
LUK 5:20 Kana dikhlja lengo pačajipe, vaćarda lese: “Manušeja, oprostin pe će grehura!”
LUK 5:21 Thaj e fariseja thaj e učitelja taro Mojsijaso zakono lije ane peste te den gođi: “Savo si kava savo hulil po Dol? Ko šaj oprostil e grehura sem jekh Dol?”
LUK 5:22 Kana o Isus haljarda so von den gođi ane peste, vaćarda lenđe: “So den gođi ane tumare ile?
LUK 5:23 So si po lokho te phenol pe: ‘Oprostin pe e grehura ćire’, il te phenol pe e manušese savo našti phirol: ‘Ušti thaj phir?’
LUK 5:24 Al te džanen kaj isi man, me o Čhavo e manušeso, vlast ki phuv te oprostiv e grehura, me ka sikavav tumenđe mi zor.” Tegani irisajlo premalo manuš savo naštine te phirol thaj phenda: “Tuće phenav! Ušti thaj le ćo than e pašljimaso thaj dža ane ćo čher.”
LUK 5:25 Sigate uštilo angle lende thaj lija po than e pašljimaso thaj đelo pese čhere hvalindoj e Devle.
LUK 5:26 Savore sesa radosna thaj hvalisade e Devle. Pherdile dar thaj vaćarde: “Čudo dikhljam ađive!”
LUK 5:27 Pale gova iklilo thaj dikhlja e carinco savo akhardola Levi sar bešol ki carina, thaj vaćarda lese: “Av pale mande.”
LUK 5:28 Thaj o Levi uštilo, ačhada sa thaj đelo pale leste.
LUK 5:29 E Isusese ćerda o Levi ano po čher baro xape. Sesa gothe but carincura thaj avera manuša bešle lesa ko astali.
LUK 5:30 E fariseja thaj lenđe učitelja tare Mojsijaso zakono lije te den vika thaj te vaćaren lese sikadenđe: “Sose xan thaj pijen e carincurencar thaj e grešnikurencar?”
LUK 5:31 O Isus vaćarda lenđe: “Ni trubul e sastenđe doktora, nego e nasvalenđe.
LUK 5:32 Me ni aviljem te akharav e pravednikuren, nego aviljem te akharav e grešnikuren ko pokajipe.”
LUK 5:33 Von vaćarde lese: “Sose e Jovanese sikade postin thaj molin pe e Devlese, gija ćeren thaj e farisejska sikade, al ćire xan thaj pijen?”
LUK 5:34 O Isus vaćarda lenđe: “Šaj li čhuve e gosturen save avile ko abav te postin dok slavin e mladoženjasa?
LUK 5:35 Ka avol o đive kana ka len lendar e mladoženja, tegani i von ka postin.”
LUK 5:36 Thaj vaćarda lenđe i paramič: “Khoni ni čhuvol kotor taro nevo fostano po purano fostano, golese kaj i o nevo ka pharadol thaj o kotor taro nevo fostano ni ačhol šukar ko purano.
LUK 5:37 Thaj khoni ni čhorol nevi mol ane purane morčha, golese kaj i nevi mol ka pharavol e morčha thaj ka čhordol i mol, a e morčha ka pharadon.
LUK 5:38 Golese i nevi mol čhuvol pe ane neve morčha.
LUK 5:39 Thaj khoni ko pilja i purani mol ni manđol nevi golese kaj phenol: ‘I purani si po šukar.’”
LUK 6:1 Ke jekh savato o Isus nakhlo maškaro điv, lese sikade lije o điv, morde vastencar thaj xalje.
LUK 6:2 Nesave fariseja vaćarde: “Sose ćeren okova so ni trubul ko savato pale Mojsijaso zakono?”
LUK 6:3 O Isus vaćarda lenđe: “Ni li čitisaden ano Sveto lil so ćerda o David kana bokhajlo vov thaj i okola so sesa lesa?
LUK 6:4 Dija ano čher e Devleso thaj lija e mangre save sesa čhute sar kurbano, save šajine te xan samo e sveštenikura. O David xalja thaj dija i kolenđe so sesa lesa.”
LUK 6:5 Tegani o Isus vaćarda lenđe: “Me o Čhavo e manušeso sem pobaro i taro savato.”
LUK 6:6 Ko aver savato o Isus dija ani sinagoga thaj lija te sikavol. Gothe sasa jekh manuš kaso desno va sasa šuko.
LUK 6:7 E učitelja tare Mojsijaso zakono thaj e fariseja dikhlje palo Isus na li ko savato ka sastarol, te bi ćerena le banđe.
LUK 6:8 Al o Isus džanglja so von den gođi thaj vaćarda e manušese kaso va sasa šuko: “Ušti thaj ač akari ko maškar!” O manuš uštilo thaj ačhilo angle savorende.
LUK 6:9 Tegani o Isus vaćarda lenđe: “Te pučav tumen: Ko savato li šaj ćerol pe šukar il bilačhe? Te aračhol pe o džuvdipe il te mudarol pe?”
LUK 6:10 Thaj dikhlja savoren so sesa gothe thaj vaćarda e manušese: “Sikav ćo va.” Vov gija i ćerda, thaj leso va sastilo.
LUK 6:11 E fariseja thaj e učitelja tare Mojsijaso zakono pherdile bari holi thaj vaćarde jekh averese so te ćeren e Isusesa.
LUK 6:12 Ane gola đivesa o Isus iklilo ko brego te molil pe e Devlese thaj sasa celo rat ano molipe e Devlesa.
LUK 6:13 Kana sasa đive, akharda pe sikaden thaj lendar birisada dešudujen thaj akharda len apostolura:
LUK 6:14 e Simone kas akharda Petar, thaj lese phrale e Andrija, e Jakove thaj e Jovane, e Filipe thaj e Vartolomeje,
LUK 6:15 e Mateja thaj e Toma, e Jakove e Alfejevese čhave thaj e Simone savo sasa Zilot,
LUK 6:16 e Juda e Jakoveso thaj e Juda e Iskariotskone, savo izdajisada le.
LUK 6:17 O Isus ulilo taro brego pe Dešudujencar thaj ačhilo ko ravno than. Sesa odori but lese sikade thaj but manuša andari sa i Judeja, taro Jerusalim, taro foro Tir thaj taro foro Sidon thaj tare pašutne thana save si pašo more.
LUK 6:18 Von avile te šunen le thaj te sastardon taro piro nasvalipe. Sastardile i kola save sesa mučime tare bilačhe duxura.
LUK 6:19 Sa e manuša rodije te dolen pe po Isus, golese kaj lestar ikljola zor thaj sastardona savore.
LUK 6:20 O Isus dikhlja ane pe sikade thaj vaćarda: “Blagoslovime sen tumen save sen čore, golese kaj tumaro si o Carstvo e Devleso.
LUK 6:21 Blagoslovime sen tumen save sen bokhale, golese kaj ka čaljon. Blagoslovime sen tumen save roven akana, golese kaj ka asan.
LUK 6:22 Blagoslovime sen kana e manuša ni manđen tumen, čhuden tumen, ladžaren tumen thaj tumaro alav ni manđen sar e bilačhengo golese so pačan ane mande ano Čhavo e manušeso.
LUK 6:23 Radujin tumen ane gova đive thaj čhelen, golese kaj bari si tumari plata ko nebo. Golese kaj gija ćerde e prorokurenđe lenđe paradada.
LUK 6:24 Al jao tumenđe e barvalenđe, golese so već lijen tumari uteha.
LUK 6:25 Jao tumenđe save sen akana čale, golese so ka bokhavon. Jao tumenđe save akana asan, golese so ka aven bibaxtale thaj ka roven.
LUK 6:26 Jao tumenđe kana sa e manuša vaćaren sa šukar tumendar, golese kaj gija lenđe paradada vaćarde šukar tare xoxavne prorokura!”
LUK 6:27 “Al tumenđe save šunen vaćarav: Manđen tumare dušmanuren! Šukar ćeren kolenđe save mrzin tumen!
LUK 6:28 Blagoslovin kolen save den tumen armaja! Molin tumen e Devlese kolenđe save bilačhe ćeren tumencar.
LUK 6:29 Kolese savo čalavol tut pi čham, iri aver thaj kole savo manđol tutar o ogrtači, de ćo fostano.
LUK 6:30 De svakone okova so rodol tutar thaj te lija tutar ma rode palal.
LUK 6:31 Gova so manđen te ćeren e manuša tumenđe, tumen ćeren lenđe!
LUK 6:32 Ako manđen samo okolen save tumen manđen, savi si tumari hvala? Golese kaj čak i e grešnikura manđen okolen save len manđen.
LUK 6:33 Thaj ako ćeren šukar kolenđe save tumenđe ćeren šukar, savi si tumari hvala? Golese kaj i e grešnikura ćeren gija.
LUK 6:34 Thaj ako den zajam okolenđe savendar ađućaren te irin o zajam, savi si tumari hvala? Golese kaj e grešnikura e grešnikurenđe den zajam te len palem gaći.
LUK 6:35 Nego, manđen tumare dušmanuren thaj ćeren lenđe šukar! Den zajam te ni manđen khanči golese. Gija ka avol tumen bari plata thaj ka aven čhave e Najbare Devlese, golese kaj si vov šukar i e nezahvalnonenđe thaj e bilačhenđe.
LUK 6:36 Golese aven milosrdna sar so si tumaro Dad taro nebo milosrdno.”
LUK 6:37 “Ma sudin thaj ni ka aven sudime. Ma osudin thaj ni ka aven osudime. Oprostin thaj ka oprostil pe tumenđe.
LUK 6:38 Den thaj ka dol pe tumenđe. Pobari mera thaj popherdi ka dol pe tumenđe ane tumare vasta. Golese save merasa merin gaći ka iril pe tumenđe.”
LUK 6:39 Thaj o Isus vaćarda lenđe paramič: “Šaj li o koro e kore te inđarol? Na li solduj ka peren ani rupa?
LUK 6:40 Nijekh sikado naj pobaro tare po učitelji. Kana ka sikljol sa, ka avol sar po učitelji.
LUK 6:41 Sose dičhe i treska ane ćire phralesi jakh, al o kaš ani ćiri jakh ni dičhe?
LUK 6:42 Sar šaj vaćare ćire phralese: ‘Phrala, ač te ikalav i treska andari ćiri jakh,’ al ćiro kaš ani ćiri jakh ni dičhe? Dujemujengo! Ikal angleder ćiro kaš andari ćiri jakh, pa ka dičhe te ikale ćire phralese i treska andari jakh.”
LUK 6:43 “Golese kaj naj šukar kaš savo bijanol bilačho bijanipe, ni bilačho kaš savo bijanol šukar bijanipe.
LUK 6:44 Golese sa e kašta pindžardon pale lengo bijanipe. Golese kaj i smokve thaj i drakh ni ćiden pe tare kangre.
LUK 6:45 E šukare manuše isi šukar ano ilo, i gija, lestar ikljol šukar, a bilačho manuš andar po ilo ikalol bilačhipe, golese kaj andaro muj leso ikljol okova sosa si pherdo leso ilo.”
LUK 6:46 “Sose akharen man: ‘Gospode! Gospode!’, a ni ćeren sa so vaćarav tumenđe?
LUK 6:47 Ka vaćarav tumenđe savo si kova savo avol ke mande thaj šunol mingre lafura thaj ćerol len:
LUK 6:48 Vov si sar manuš savo ćerol po čher, pa hunol rupa thaj čalavol temelji ko bar thaj kana aven e paja avol i bari len pe gova čher thaj našti peravol le, golese kaj si leso temelji ko bar.
LUK 6:49 A kova savo šunda a ni ćerda, si sar manuš savo ćerol po čher ki phuv bizo temelji, pe savo avol i len, vov sigate perol thaj gova čher rumil pe sa.”
LUK 7:1 Kana vaćarda o Isus sa kava angle manuša, đelo ano foro o Kafarnaum.
LUK 7:2 Jekhe rimskone kapetano sasa jekh sluga savo sasa nasvalo dži o meripe, save vov but manglja.
LUK 7:3 Thaj kana o kapetano šunda e Isusese, bičhalda leste e phurederen e Jevrejenđe te molin le te avol te sastarol lese sluga.
LUK 7:4 Von avile ko Isus thaj but molisade le vaćarindoj: “Trubul gova te ćere lese,
LUK 7:5 golese kaj manđol amare manušen thaj vov pestar ćerda amenđe sinagoga.”
LUK 7:6 Thaj o Isus đelo lencar. Thaj kana avile pašo čher, bičhalda o kapetano pe amalen te vaćaren lese: “Gospode! Ma čhuv tuće gova pharipe golesa so ka de an mo čher, golese so me naj sem dostojno te ave tali mi streja.
LUK 7:7 Golese ni mangljem te avav angle tute kaj naj sem dostojno. Vaćar jekh lafi gothar thaj sigate ka sastol mo manglo sluga.
LUK 7:8 Golese kaj sem i me manuš tale nekaso autoritet thaj isi man tale mande vojnikura, pa vaćarav jekhese: ‘Dža’ thaj vov džal. Vaćarav dujtonese: ‘Av’ thaj vov avol. Vaćarav me mingre slugase: ‘Čher’, thaj ćerol gova.”
LUK 7:9 Thaj kana šunda gova o Isus, čudisajlo thaj irisajlo e manušenđe save đele pale leste thaj vaćarda lenđe: “Vaćarav tumenđe, vadži ni arakhljem Jevreje ano Izrael kas isi gaći pačajipe.”
LUK 7:10 Thaj kana irisajle čhere okola so sesa bičhalde, arakhlje e nasvale sluga saste.
LUK 7:11 Na but pale gova, o Isus đelo ano foro savo akhardola Nain, thaj đele lesa lese sikade thaj pherdo manuša.
LUK 7:12 Kana avile pašo vudar e foroso thaj dikh, nesave terne čhave ikalde mule, jekhore čhave ani dej, savako rom mulo. Pherdo manuša andaro foro džana lasa te prahon e čhave.
LUK 7:13 Kana dikhlja la o Gospod, pelo lese žal laće thaj vaćarda laće: “Ma rov!”
LUK 7:14 Avilo paše, dolda pe ko than kaj pašljardo sasa o mulo čhavo thaj e manuša save inđarena le ačhile. Thaj o Isus vaćarda: “Čhaveja! Tuće vaćarav, ‘Ušti!’”
LUK 7:15 O mulo čhavo džuvdilo em bešlo thaj lija te vaćarol thaj o Isus dija le lese daće.
LUK 7:16 Savore darajle thaj hvalisade e Devle. Vaćarde: “Baro proroko maškar amende” thaj: “O Dol avilo te pomognil pire manušenđe.”
LUK 7:17 Kava šundilo taro Isus ani sa i Judeja thaj ane pašutne thana.
LUK 7:18 Thaj vaćarde e Jovanese lese sikade sa so o Isus ćerda. Thaj akharda o Jovane pire dujen sikaden
LUK 7:19 thaj bičhalda len ko Gospod te pučen le vaćarindoj: “Tu li san gova save obećisada o Dol kaj trubul te avol, il te ađućara avere?”
LUK 7:20 Thaj avile ko Isus gola duj manuša thaj phende lese: “O Jovane o Krstitelj bičhalda amen tute te puča tut: ‘Tu li san gova save obećisada o Dol kaj trubul te avol, il te ađućara avere?’”
LUK 7:21 A ane gova sato o Isus sastarda buten taro lengo nasvalipe, tar lengo pharipe thaj tare bilačhe duxura thaj bute koren dija dičhipe.
LUK 7:22 Thaj o Isus phenda e Jovanese sikadenđe: “Džan thaj vaćaren e Jovanese so dikhljen thaj so šunden: e kore dičhen, e banđe phiren, e gubava thodon, e kašuće šunen, e mule ušten, thaj okolenđe save si ani potreba vaćarol pe o Lačho lafi.
LUK 7:23 Thaj vaćaren lese i kava: ‘O Dol blagoslovil okole savo naj sablaznimo zbog mande!’”
LUK 7:24 Thaj kana đele e sikade e Jovanese, o Isus lija te vaćarol taro Jovane e manušenđe: “So ikliljen te dičhen ki pustinja? I trska, savi banđol ki balval? Na!
LUK 7:25 Il so ikliljen te dičhen? Manuše ane barvale fostanura urade? Na! Gasave manuša phiraven barvale fostanura thaj ano šukaripe bešen ane carska palate.
LUK 7:26 Il ikliljen te dičhen? Proroko? Va, me phenav tumenđe vov si po but taro proroko.
LUK 7:27 Golese so si o Jovane manuš kastar o Dol vaćarda ane piro Sveto lil: ‘Ak me bičhalav me glasniko angle tute, savo ka pripremil tuće o drom angle tute.’
LUK 7:28 Vaćarav tumenđe, tare sa e manuša save sesa bijande ni sasa pobaro taro Jovane o Krstitelj thaj po baro si lestar o emcikno ano Carstvo e Devleso.”
LUK 7:29 Sa e manuša so šunde e Isuse, pa i nesave carincura, pindžarde kaj si e Devleso sikajipe šukar thaj krstisajle e Jovanese krstimasa.
LUK 7:30 A e fariseja thaj e učitelja tare Mojsijaso zakono čhudije o plan e Devleso savo sasa lenđe. Thaj von ni manglje o Jovane te krstil len.
LUK 7:31 A o Isus vaćarda: “Kasa te uporediv kale manušen save si akana džuvde? Thaj so te vaćarav lendar?
LUK 7:32 Von si sar manuša save bešen ko drom thaj akharen jekh avere thaj vaćaren: ‘Bašaldam tumenđe vesela đilja, a tumen ni čhelden, bašaldam tumenđe žalosna đilja, a tumen ni rujen.’
LUK 7:33 Golese, avilo o Jovane o Krstitelj. Savo ni xal ni mangro ni pijol ni mol, a tumen vaćaren: ‘O beng ane leste!’
LUK 7:34 Aviljem me, o Čhavo e manušeso, savo xav thaj pijav, a tumen vaćaren: ‘Dikh, manuš halano thaj mato, amal e carinconengo thaj e grešnikurengo!’
LUK 7:35 Al, sa gola so prihvatisade gova sikajipe, phende kaj si e Devleso mudrost čačukano!”
LUK 7:36 Jekh fariseji kaso alav sasa Simon dija vika e Isuse te xal mangro ke leste thaj vov đelo ano čher e farisejeso thaj čhuta pe pašo astali.
LUK 7:37 Thaj dikh, sasa i džuvli ando foro savaće džanglja pe kaj si grešnica, šunda kaj si o Isus pašo astali ano čher e farisejeso, i avili andre. Anda skupo miris ko čaro savo sasa taro mramorno bar.
LUK 7:38 Rojindoj, peli ke pe koča paše lese pingre. Laće asva pele pe lese pingre thaj lija te thovol len pe jasvencar thaj pe balencar koslja len thaj čumidija lese pingre thaj makhlja len e mirisesa.
LUK 7:39 A kana dikhlja o fariseji savo akharda le, vaćarda ane peste: “Te avol proroko, bi džanola ko si kaja džuvli savi dolol le golese kaj si grešnica!”
LUK 7:40 A o Isus phenda lese: “Simone! Isi man khanči te vaćarav tuće.” A vov vaćarda: “Učitelju, vaćar.”
LUK 7:41 A o Isus vaćarda: “Duj džene sesa dužna jekhe manušese. Jekh sasa dužno panšel srebrenjakura a o dujto pinda.
LUK 7:42 Thaj kana len naj sasa te irin, o manuš ni manglja palal o dugo lendar. Vaćar tare kala duj savo ka manđol le po but?”
LUK 7:43 A o Simon vaćarda lese: “Pa bi phenava kolese kas sasa pobaro dugo.” A o Isus vaćarda lese: “Gija si, šukar vaćardan.”
LUK 7:44 Thaj irisajlo premali džuvli em vaćarda e Simonese: “Dičhe li kala džuvlja! Me aviljem ane ćo čher, paj ni andan me pingrenđe, a voj pe jasvencar thoda len, a pe balencar koslja len.
LUK 7:45 Ni čumidipe ni dijan man, a voj sar aviljem ni ačhili te čumidol me pingre.
LUK 7:46 Uljesa ni makhljan mo šoro, a voj mirisesa makhlja me pingre.
LUK 7:47 Golese vaćarav tuće: ‘Baro manglipe sikada manđe, golese so si laće oprostime but bare grehura. Al kase zala oprostime, sikavol zala manglipe.’”
LUK 7:48 A laće vaćarda: “Oprostime si ćire grehura.”
LUK 7:49 Thaj ane peste lije te vaćaren kola so si lesa pašo astali: “Savo si kava so e grehura šaj oprostil?”
LUK 7:50 A e džuvljaće vaćarda: “Ćo pačajipe ikalda tut. Dža ano mir.”
LUK 8:1 O Isus pale gova đelo ane forura thaj ane gava. Sikada thaj vaćarda taro Lačho lafi taro Carstvo e Devleso thaj e dešuduj apostolura đele lesa
LUK 8:2 thaj nesave džuvlja save sesa sastarde tare benga thaj nasvalipe: i Marija (savi akhardola Magdalena, kastar iklile efta bilačhe duxura),
LUK 8:3 thaj i Jovana (romni e Huzosi savo sasa upravitelji ko Irod) thaj i Suzana thaj avera but džuvlja save kandije pumare parencar e Isuse thaj lese sikaden.
LUK 8:4 Thaj kana ćidije pe but manuša tare sa e forura avile pašo Isus thaj vov vaćarda lenđe paramič:
LUK 8:5 “Iklilo o manuš savo čhudola o seme pi phuv. Thaj kana sejisada, nesavo seme pelo ko drom thaj uštade le e manuša thaj e čiriklja sa xalje le.
LUK 8:6 Nesavo seme pelo pe bara, barilo thaj šućilo, golese kaj naj sasa paj ani phuv.
LUK 8:7 A nesavo seme pelo ke kangre thaj o seme barilo e kangrencar thaj e kangre tasade le.
LUK 8:8 A nesavo seme pelo pi šukar phuv thaj barilo thaj anda šel droma po but.” Kana vaćarda kava dija vika: “Kas isi kana te šunol, nek šunol.”
LUK 8:9 A e sikade lese pučlje e Isuse: “Vaćar amenđe savi si kaja paramič?”
LUK 8:10 A vov vaćarda: “O Dol tumenđe dija te džanen o garajipe tare leso Carstvo, a averenđe vaćarav ane paramiča, te pherdol okova so ačhol ano Sveto lil: ‘Te dikhlje ni ka shvatin, Thaj te šunde ni ka haljaren.’
LUK 8:11 Kaja paramič phenol kava: O seme si sar o Lafi e Devleso.
LUK 8:12 O seme savo pelo po drom si manuša save šunen o Lafi e Devleso thaj avol o beng, lol o Lafi andaro lengo ilo, te ma pačan thaj te ni spasin pe.
LUK 8:13 A o seme savo pelo po bar gola si manuša save šunen radosno thaj len o lafi sar luluđa saven naj koreno. Zala vreme pačan, a kana avol o vreme tare iskušenjura, tegani prestanin te pačan.
LUK 8:14 A o seme savo si ane kangre gola si kola manuša save šunen o Lačho lafi, al o pharipe, o barvalipe thaj o guglipe kale svetoso tasavol len thaj ni den šukar bijandipe.
LUK 8:15 A o seme savo si ki šukar phuv gola si manuša save šunen o Lafi thaj gova Lafi ićaren ano šukar thaj iskreno ilo, sa dži kaj ni anen šukar bijandipe.”
LUK 8:16 Khoni ni phabarol i svetiljka te bi učharola la e čaresa thaj ni čhuvola talo than e sojimaso. Čhuvol la ke svetiljkako than te šaj okola save den andre dičhen o svetlo savo phabol.
LUK 8:17 Sa so si garado ka avol pučardo thaj so si ćerdo garandoj ka ikljol ko dičhipe.
LUK 8:18 Golese pazin sar šunen, golese kas isi, ka dol pe lese, a kas naj, ka lol pe lestar i kova zala so dol gođi kaj isi le.
LUK 8:19 Avile e Isusesi dej thaj lese phrala thaj naštine tare but manuša te vaćaren lesa.
LUK 8:20 Thaj khoni vaćarda e Isusese: “Ći dej thaj će phrala ačhen avri thaj manđen te dičhen tut.”
LUK 8:21 A o vov vaćarda lenđe: “Mi dej thaj me phrala si kola save šunen o lafi e Devleso thaj ićaren le.”
LUK 8:22 Jekh đive o Isus phenda pe sikadenđe: “Te nakha ki aver rig e jezerosi.” Dije ano čamco thaj đele.
LUK 8:23 Thaj kana pojdisade o Isus zasuta. Thaj uštili bari balval, o čamco lija te pherdol paj thaj lije te tason thaj but darajle so sesa ano baro bilačhipe.
LUK 8:24 Thaj e sikade avile pašo Isus thaj lije te den vika: “Gospode! Gospode! Ka tasiva!” Thaj o Isus uštilo thaj vaćarda e balvaljaće thaj e bare pajese te ačhen thaj von ačhile thaj pale gova khanči ni šundilo.
LUK 8:25 A o Isus vaćarda lenđe: “Kaj tumaro pačajipe?” A e sikade darajle thaj čudisajle thaj jekh averese vaćarde: “Savo si kava so e balvaljenđe thaj e pajese vaćarol te ačhen thaj von šunen le?”
LUK 8:26 Tegani resle paši Gerasinsko phuv savi si ki aver rig tari Galileja.
LUK 8:27 Thaj kana iklilo o Isus taro čamco, avilo paše leste jekh manuš andaro foro ane kaste sesa benga. But berša sasa nango thaj ni bešlo ano čher, nego bešlo ke limora.
LUK 8:28 Thaj kana dikhlja e Isuse, dija vika thaj pelo ke pe koča angle leste thaj vaćarda: “So manđe mandar, Isuse Čhaveja embare Devleso? Moliv tut ma mučima.”
LUK 8:29 Golese so o Isus već vaćarda e bilačhe duxose te ikljol andaro manuš, ane kaste sasa o beng but vreme. E manuša phandena le ane sinđira thaj aračhena le, a vov čhinola e sinđira thaj o beng inđarola le ani pustinja.
LUK 8:30 A o Isus pučlja le: “Sar si ćo alav?” Vov phenda: “Legija (but džene sam amen)”, golese kaj but benga sesa ane leste.
LUK 8:31 Thaj molisade e Isuse e benga te ma bičhalol len ano bezdano.
LUK 8:32 Paše gothar sasa jekh brego kaj sesa pherdo bale save čarona, a e benga molisade e Isuse te mučhol te džan ane bale. Thaj o Isus mukhlja te džan.
LUK 8:33 Tegani iklile e benga andaro manuš thaj đele ane bale, a e bale taro brego čhudije pe ano paj thaj tasile.
LUK 8:34 Kana dikhlje so sasa e manuša save arakhlje e balen, našle thaj đele te vaćaren ano foro thaj ane gava.
LUK 8:35 Thaj iklile vadži manuša te dičhen so sasa. Kana avile pašo Isus, arakhlje e manuše kastar iklile e benga. A o manuš bešol urado thaj gođaver paše Isusese pingre thaj von darajle.
LUK 8:36 A kola save gova dikhlje vaćarde averenđe sar o Isus sastarda e manuše ane kaste sesa e benga.
LUK 8:37 Thaj sa e manuša tari Gerasa thaj tare pašutne thana phende e Isusese te džal lendar, golese kaj but darajle. A o Isus dija ano čamco thaj irisajlo palal ani Galileja.
LUK 8:38 O manuš kastar o Isus ikalda e benđen molisada e Isuse te džal lesa, a o Isus mukhlja le vaćarindoj:
LUK 8:39 “Iri tut ane ćo čher thaj vaćar sa so ćerda tuće o Dol.” O manuš đelo thaj vaćarda maškaro sa o foro so ćerda lese o Isus.
LUK 8:40 Thaj kana irisajlo o Isus tare aver rig e jezerosi, e manuša sesa baxtale kana dikhlje le, golese kaj savore ađućarde le.
LUK 8:41 Thaj dikh, avilo jekh manuš kaso alav sasa Jair, savo si angluno ani sinagoga, avilo thaj pelo ke koča anglo Isus. Thaj molisada le te avol ane leso čher,
LUK 8:42 golese kaj sasa le jekhori čhej tare dešuduj berš thaj voj sasa dži o meripe. Thaj kana pojdisada o Isus e Jairesa ane leso čher, ćićidije le e manuša.
LUK 8:43 Thaj maškare manuša sasa jekh nasvali džuvli tare rateso thavdipe dešuduj berš. I džuvli sa po barvalipe so sasa la dija e sastarutnenđe thaj ni jekh naštine te sastarol la.
LUK 8:44 Voj avili od palal e Isusese thaj dolda pe tare leso teluno kotor taro fostano thaj sigate ačhada la o ratvalipe lako.
LUK 8:45 Thaj vaćarda o Isus: “Ko dolda pe gova pe mande?” Dži jekh lendar phende kaj naj von, a vaćarda o Petar [thaj kola save sesa lesa]: “Gospode! But manuša si paše tute thaj ćićiden tut [a tu puče: ‘Ko dolda pe pe mande?’]”
LUK 8:46 A o Isus vaćarda: “Neko dolda pe pe mande, golese kaj osetisadem zor kaj iklili mandar.
LUK 8:47 Thaj kana dikhlja i džuvli kaj našti garadol, avili darandoj, peli ke pe koča angle leste thaj vaćarda angle sa e manuša sose dolda pe pe leste thaj sar tare jekh drom sastili.”
LUK 8:48 Thaj o Isus vaćarda laće: “Mi čhej! Ćo pačajipe sastarda tut. Dža ano mir.”
LUK 8:49 Dok o Isus vaćarda e džuvljaće, avilo jekh andare Jaireso čher thaj vaćarda lese: “Jaire, muli ći čhej. Ma muči e učitelje.”
LUK 8:50 Kana šunda gova o Isus, vaćarda lese: “Ma dara, samo pača. Voj ka uštol.”
LUK 8:51 A kana o Isus avilo ano čher, ni dija khoni te džal andre sem o Petar, o Jovane thaj o Jakov thaj e čhejorako dad em i dej.
LUK 8:52 Thaj savore ruje andaro ođi pale late, a o Isus vaćarda: “Ma roven. Ni muli. Sovol.”
LUK 8:53 Thaj asaje e Isusese golese kaj džanglje so muli.
LUK 8:54 Vov dolda e čhejora taro va thaj dija vika vaćarindoj: “Čhejorije, ušti!”
LUK 8:55 Thaj irisajlo lako duxo thaj uštili sigate thaj o Isus vaćarda lenđe te den la te xal.
LUK 8:56 Thaj lako dad thaj laći dej sesa začudime. A vov vaćarda lenđe khanikase te ma vaćaren so sasa.
LUK 9:1 O Isus dija vika e apostoluren thaj dija len zor thaj vlast pe sa e benga, thaj te sastaren taro nasvalipe.
LUK 9:2 Thaj bičhalda len te vaćaren taro Carstvo e Devleso thaj te sastaren e nasvalen.
LUK 9:3 Thaj vaćarda lenđe: “Khanči ma len dromese, ni rovli, ni trasta, ni so te xan, ni pare thaj te ma avol tumen po duj fostanura.
LUK 9:4 Kana džan an nesavo than, bešen an jekh čher, dži kaj ni pojdin an aver than.
LUK 9:5 Te ni manglje tumen ane gova than, ikljen gothar thaj tresin o praho tar tumare pingre, sar svedočanstvo so ni lije o Lafi e Devleso.”
LUK 9:6 Thaj e sikade đele taro than ko than thaj vaćarde o Lačho lafi thaj sastarde e manušen ke sa e thana.
LUK 9:7 Thaj kana šunda o Irod o vladari, tar sa so o Isus ćerda, sasa vadži ano čudo golese kaj nesave vaćarde kaj o Jovane o Krstitelj uštilo tare mule.
LUK 9:8 Avera vaćarde kaj sikadilo ki phuv o Ilija, a nesave vaćarde kaj uštilo tare mule nesavo proroko taro purano vreme.
LUK 9:9 Thaj vaćarda o Irod: “E Jovaneso šoro me čhindem, a savo si akana kava kastar gasave čudura šunav?” Thaj manglja te dičhol e Isuse.
LUK 9:10 Kana irisajle e apostolura, vaćarde e Isusese sa so ćerde. O Isus thaj lese sikade đele pašo foro savo akhardol Vitsaida te šaj aven zala korkore.
LUK 9:11 Al but manuša šunde kaj đelo o Isus thaj lije te džan pale leste. O Isus phenda lenđe kaj šukar avile. Thaj lija te vaćarol lenđe taro Carstvo e Devleso thaj sastarda e nasvalen.
LUK 9:12 Kana lija o đive te načhol, avile e dešuduj apostolura pašo Isus thaj vaćarde: “Te mukha e manušen? Nek džan ane pašutne gava thaj ane thana kaj šaj te aračhen khanči xamase thaj kaj šaj te soven, golese kaj sam ko than kaj naj khanči.”
LUK 9:13 A o Isus vaćarda lenđe: “Den len tumen te xan.” Thaj von vaćarde lese: “Amen isi samo pandž mangre thaj duj mačhe. Amen li te dža te ćina sa kale manušenđe te xan?”
LUK 9:14 A gothe sesa paše pandž milje murša. A o Isus vaćarda pe sikadenđe: “Čhuven len te bešen po pinda džene.”
LUK 9:15 Thaj ćerde gija thaj bešljarde len savoren.
LUK 9:16 O Isus lija gola pandž mangre thaj gole dujen mačhen, dikhlja ano nebo, blagoslovisada len thaj phaglja e mangre, thaj dija ke sikade te den e manušen.
LUK 9:17 Thaj xalje thaj čalile savore, thaj ćidije dešuduj korpe okolestar so ačhilo so xalje e manuša.
LUK 9:18 Jekh đive, kana o Isus molisajlo korkoro thaj lesa sesa lese dešuduj sikade. Vov pučlja len: “So vaćaren e manuša, ko sem me?”
LUK 9:19 A e sikade vaćarde lese: “Nesave manuša vaćaren kaj san o Jovane o Krstitelj, a avera kaj san o Ilija o proroko, a nesave vaćaren kaj san jekh tare purane prorokura savo uštilo tare mule.”
LUK 9:20 A o Isus pučlja len: “A tumen so phenen, ko sem me?” A o Petar vaćarda: “Tu san o Hrist, bičhaldo taro Dol.”
LUK 9:21 A o Isus vaćarda e sikadenđe te ma vaćaren khanikase kaj si vov o Hrist.
LUK 9:22 Thaj phenda: “Golese so me o Čhavo e manušeso, trubul te avav but mučimo thaj e phuredera, e šorutne sveštenikura thaj e učitelja tare Mojsijaso zakono, ka čhuden ma thaj ka mudaren ma thaj trito đive me ka uštav.”
LUK 9:23 A o Isus savorenđe vaćarda: “Ko manđol te džal pale mande nek ačhavol korkoro pes thaj nek lol o krsto piro svako đive thaj nek džal pale mande.
LUK 9:24 Golese ko manđol po džuvdipe te aračhol, ka hasarol le, a ko hasarol po džuvdipe paše mande vov ka aračhol le.
LUK 9:25 Thaj savo šukaripe ka avol e manuše ako sa o sveto dobil, a pes hasarol il pese bilačhe ćerol?
LUK 9:26 Golese ko ladžal mandar thaj tare me lafura lestar i me o Čhavo e manušeso ka ladžav kana ka avav ani slava mingri savi si slava me Dadesi thaj e svetone melekurenđi.
LUK 9:27 Čače vaćarav tumenđe, nesave tumendar save sen kate ni ka meren dok ni dičhen o Carstvo e Devleso.”
LUK 9:28 Thaj kana nakhle ohto đive pale gova, o Isus lija e Petre e Jovane thaj e Jakove thaj iklilo ko brego te molil pe e Devlese.
LUK 9:29 Thaj kana molisajlo leso muj ćerdilo averčhande thaj lese šeja ćerdile parne thaj sjajna.
LUK 9:30 Thaj dikh, tar jekh drom iklile duj manuša thaj lije te vaćaren e Isusesa. Gola sesa o Mojsije thaj o Ilija.
LUK 9:31 Sikadile ani slava thaj vaćarde tare leso meripe savo trubuja te avol ano Jerusalim.
LUK 9:32 A o Petar thaj kala so sesa lesa von zasute, čim džungadile dikhlje e Isuse ani slava thaj duje manušen sar lesa ačhen.
LUK 9:33 Thaj kana lije te crden pe o Mojsije em o Ilija, o Petar phenda e Isusese: “Gospode! Šukar kaj sam kate thaj te ćera trin senice: Jekh tuće, jekh e Mojsijase thaj jekh e Ilijase.” Ni džanglja so te vaćarol
LUK 9:34 A dok vov gova vaćarda avilo o oblako thaj von darajle kana učharda len o oblako.
LUK 9:35 Thaj šunde glaso andare oblakura savo vaćarda: “Kava si mingro manglo čhavo save me birisadem, le mangav te šunen.”
LUK 9:36 Thaj kana šundilo o glaso, e sikade dikhlje e Isuse korkore. Thaj von khanči ni vaćarde khanikase tar gova so dikhlje.
LUK 9:37 A thearinto đive o Isus em lese sikade sar ulile taro brego, but manuša avile ko Isus.
LUK 9:38 Thaj dikh, tare but manuša akharda le jekh: “Učitelju! Moliv tut dikh pe mo čhavo golese kaj si jekhoro.”
LUK 9:39 Thaj dikh, dolda le o bilačho duxo thaj tari jekh drom lija te dol vika thaj te ikljol lestar i spuma taro muj, thaj o duxo ni ačhavol le thaj uništil le.
LUK 9:40 “Molisadem ćire sikaden te ikalen e bilačhe duxo, a von naštine.”
LUK 9:41 O Isus vaćarda lenđe: “O, bipačaće thaj bilačhe manušalen! Tumencar sem sa kava vreme, a tumen vadži ni pačan, pučav man vadži kozom trubul te trpiv tumen. An će čhave akari!”
LUK 9:42 A dok avola o čhavoro premal leste o bilačho duxo perada e čhave ki phuv ane grčura thaj lija te tresil le. A o Isus phenda e benđese te ikljol thaj sastarda e čhave thaj dija le lese dadese.
LUK 9:43 Savore sesa divime e Devlese zuralimasa. Thaj savore divisajle sa okolese so o Isus ćerola, a o Isus vaćarda pe sikadenđe:
LUK 9:44 “Šukar šunen e lafura kala: Me o Čhavo e manušeso trubul te avav dindo ane vasta e manušenđe.”
LUK 9:45 A e sikade ni haljarde kala lafura, golese kaj sasa lendar garado te našti haljaren thaj darajle te pučen le kale lafese.
LUK 9:46 Thaj e sikade lije te vaćaren maškar pumende ko si lendar embaro.
LUK 9:47 A o Isus džanglja so si ane lenđe ile, vov lija e čhavore čhuta le angle peste,
LUK 9:48 thaj o Isus vaćarda lenđe: “Savo primil kale čhavore ane mingro alav, man primil thaj ko man primil, primil me Dade savo bičhalda man, golese ko si maškare tumende emcikno, le o Dol dičhol embare.”
LUK 9:49 A o Jovane vaćarda e Isusese: “Gospode! Dikhljam jekhe sar će alavesa tradol e benđen thaj amen vaćardam lese te ma ćerol gova, golese kaj ni džal amencar pale tute.”
LUK 9:50 Thaj o Isus vaćarda lese: “Mučhen le, golese ko naj protiv tumende tumencar si.”
LUK 9:51 Thaj kana sesa paše e đivesa te iril pe ko nebo, o Isus pojdisada ano Jerusalim.
LUK 9:52 Thaj bičhalda glasnikuren angle peste thaj von đele thaj dije ano gav ani Samarija te lačharen lese kaj te sovol.
LUK 9:53 Thaj ni manglje le gothe e manuša, golese kaj dikhlje kaj džal ano Jerusalim.
LUK 9:54 Kana dikhlje e sikade lese o Jakov thaj o Jovane pučlje e Isuse: “Gospode! Manđe li te phena te uljol i jag taro nebo thaj sa te phabarol len [sar gova ćerda o Ilija]?”
LUK 9:55 A o Isus irisajlo thaj dija vika pe lende. [Phenda: “Ni džanen tar savo duxo sen.
LUK 9:56 Golese kaj me o Čhavo e manušeso ni aviljem te mudarav e manušengo džuvdipe nego te spasiv.”] Thaj đele ane aver gav.
LUK 9:57 A sar đele dromesa nesavo manuš vaćarda e Isuse: “Me ka džav tusa kaj tu dža.”
LUK 9:58 Thaj o Isus vaćarda: “E lisicen isi jazbina thaj e čirikljen isi len gnezdura: Me, o Čhavo e manušeso, naj man kaj mo šoro te pašljarav.”
LUK 9:59 A o Isus avere manušese vaćarda: “Phir pale mande.” A o manuš vaćarda: “Gospode! Muk ma angleder te džav te prahov me dade.”
LUK 9:60 A o Isus vaćarda lese: “Ačhav e mule, nek prahon pe mulen, a tu ajde vaćar taro Carstvo e Devleso.”
LUK 9:61 A aver vaćarda: “Gospod! Me ka džav pale tute, al muk ma te džav te oprostiv man mingre čherutnencar.”
LUK 9:62 A o Isus vaćarda lese: “Ni jekh naj pogodno pašo Carstvo e Devleso savo čhuvol po va ko plugo te oril, a dičhol palal.”
LUK 10:1 A pale gova odredisada o Gospod averen eftavardeš thaj dujen (72) sikaden thaj bičhalda len duj po duj te džan angle leste ane sa e forura thaj ane thana kaj manglja te džal.
LUK 10:2 A o Isus vaćarda lenđe: “O ćidipe si baro a e bućarne si zala, golese tumen molin e gospodare taro ćidipe te bičhalol e bućarnen ke po ćidipe.
LUK 10:3 Džan, ak bičhalav tumen sar terne bakren maškare ruva.
LUK 10:4 Ma inđaren kese parencar ni traste ni sandale thaj dok phiren ma ačhen te vaćaren ko drom khanikasa te ma hasaren tumaro vreme.
LUK 10:5 Kana den an nesavo čher angleder vaćaren: ‘Mir ane kava čher.’
LUK 10:6 Ako gola so bešen ano čher manđen o mir, o mir ka avol pe lende, ako ni manđen ka iril pe tumenđe tumaro mir.
LUK 10:7 Kana džan an nesavo čher, ma tar gova čher džan ke aver. Ačhen ke gova čher thaj xan thaj pijen so isi len, golese kaj o bućarno dostojno si pe plataće.
LUK 10:8 Kana den ane nesavo foro thaj gothe manđen tumen, xan so anen angle tumende.
LUK 10:9 Sastaren e nasvalen save si ane gova foro thaj vaćaren lenđe: ‘Kava sikavol tumenđe kaj si o Carstvo e Devleso paše.’
LUK 10:10 A kana džan an nesavo foro thaj ni manđen tumen gothe, ikljen ko drom lengo thaj vaćaren:
LUK 10:11 ‘Thaj o praho taro tumaro foro savo si pe amende kosa amendar sar znako kaj o Dol ka sudil tumenđe. Al te džanen paše avilo tumenđe o Carstvo e Devleso.’
LUK 10:12 Vaćarav tumenđe kaj e Sodomaće ka avol po lokho ko đive e Sudoso nego gole manušenđe tar gova foro!”
LUK 10:13 “Pharo tumenđe, manušalen taro Horazin! Pharo tumenđe, manušalen tari Vitsaida! Golese te bi ćerdona e čudura ano foro Tir thaj ano foro Sidon sar tumende so ćerdile, dumutane bi pokajina pe thaj bi bešena urade ano dorikalo čaršafi thaj ano praho.
LUK 10:14 A e manušenđe taro Tir thaj e manušenđe taro Sidon ka avol poločhe ko sudo nego tumenđe.
LUK 10:15 A tumen manušalen taro Kafarnaum! Dži o nebo li ka ušten? Ka peren dži ko than kaj si e mule – Had.”
LUK 10:16 Thaj vaćarda pe sikadenđe: “Ko tumen šunol, man šunol thaj ko tumen čhudol, man čhudol. Ko čhudol man, čhudol e Devle savo bičhalda man.”
LUK 10:17 Kana irisajle kola eftavardeš thaj duj sikade radosno vaćarde e Isusese: “Gospode, e benga pokorisajle amenđe ke ćiro alav.”
LUK 10:18 A o Isus vaćarda lenđe: “Me dikhljem e Satana sar pelo taro nebo sar munja.
LUK 10:19 Ak dijem tumen zor te ačhen pe sapa thaj pe škorpije thaj pe sa o vlast e dušmaneso thaj khanči ni ka avol tumenđe.
LUK 10:20 A golese tumen ma aven radosna so e duxura pokorin pe tumenđe, nego aven radosna so si tumare alava pisime ko lil e Devleso ano nebo.”
LUK 10:21 Ane gova sato o Isus pherdilo radost ano Sveto Duxo thaj phenda: “Hvaliv tut, Dade, Gospode e phuvako thaj e neboso, so garadan ćo čačipe tare but džangle thaj tare razumna a vaćardan e ciknenđe. Va, Dade, golese kaj si gova ćiri volja.”
LUK 10:22 Thaj irisajlo o Isus ke pe sikade thaj vaćarda: “Sa manđe dija o Dad mingro thaj khoni ni džanol ko si o Čhavo sem o Dad, ni ko si o Dad sem o Čhavo thaj okola kase o Čhavo manđol te vaćarol.”
LUK 10:23 Thaj irisajlo e sikadenđe kana sesa korkore thaj vaćarda lenđe: “Blagoslovime si e jakha so dičhen so tumen dičhen.
LUK 10:24 Golese vaćarav tumenđe kaj but prorokura thaj carura manglje te dičhen man thaj ni dikhlje, thaj manglje te šunen man thaj ni šunde.”
LUK 10:25 Thaj uštilo jekh tare učitelja taro Mojsijaso zakono te iskušil e Isuse thaj pučlja le: “Učitelju! So trubul te ćerav te avol ma džuvdipe bizo meripe?”
LUK 10:26 A o Isus vaćarda lese: “So si pisimo ane Mojsijaso zakono? Sar tu gova haljare?”
LUK 10:27 A vov phenda e Isusese: “Mang e Gospod ćire Devle sa ćire ilesa, sa ćire dušasa thaj sa ćire zorasa thaj sa ćire gođasa thaj mang ćire pašutne sar korkore tut.”
LUK 10:28 A o Isus vaćarda lese: “Šukar vaćardan. Čher gova thaj ka avol tut džuvdipe bizo meripe.”
LUK 10:29 A o učitelji taro zakono manglja te opravdil pe, pa pučlja e Isuse: “Ko si mo pašutno?”
LUK 10:30 A o Isus vaćarda lese: “Jekh manuš ulilo taro Jerusalim ano foro savo akhardol Jerihon thaj dolde le e čora, save uljarde lese šeja thaj marde le. Đele pese thaj ačhade le opaš mule pašo drom.
LUK 10:31 Thaj slučajno gole dromesa nakhlo nesavo jevrejsko svešteniko thaj dikhlja le em crdija pe lestar ki aver rig thaj nakhlo.
LUK 10:32 Gija thaj o levito e sveštenikoso sluga kana avilo ke gova than avilo paše, dikhlja le thaj nakhlo.
LUK 10:33 A nesavo Samarijanco avilo paše leste, dikhlja le pa pelo lese žal.
LUK 10:34 Thaj avilo koslja e manušese rane uljesa thaj moljasa thaj paćarda len, čhuta le ke po her thaj inđarda le ani mehana thaj dikhlja pe leste.
LUK 10:35 Thaj theara đive kana lija te džal ikalda duj srebrenjakura dija ko manuš kasi sasa i mehana thaj phenda lese: ‘Dikh pe leste thaj te trošisadan po but me ka poćinav kana ka irima.’”
LUK 10:36 “So den gođi akana?” Pučlja o Isus. “Tare kala trin džene ko sikadilo lese thaj sasa pašutno kolese so dolde le e čora?”
LUK 10:37 A učitelji e zakoneso phenda lese: “Okova savo ćerda milosrđe.” A o Isus vaćarda lese: “Dža thaj tu ćer gija.”
LUK 10:38 A kana đele premalo Jerusalim, o Isus thaj lese sikade avile ane jekh gav, a jekh džuvli, akhardola Marta, dija len vika ane po čher.
LUK 10:39 Thaj la sasa phen, akhardola Marija, savi bešli paše pingre e Isusese thaj šunda leso vaćaripe.
LUK 10:40 A i Marta dikhlja po but ani bući em sar emlačhe te kandol le, avili pašo Isus thaj vaćarda lese: “Gospode! Šukar li si kava so mi phen ačhada man korkora te kandav tut? Vaćar laće te pomožil ma.”
LUK 10:41 A o Isus vaćarda laće: “Marto! Marto! Sikiri tut thaj trudi tut butese.
LUK 10:42 A samo jekh trubul. I Marija ći phen birisada khanči po šukar, te šunol mo Lafi savo ni ka lol pe latar.”
LUK 11:1 Kana o Isus molisajlo thaj kana ačhilo e molitvasa, jekh tar lese sikade vaćarda lese: “Gospode, sikav amen te moli amen, sar o Jovane o Krstitelj so sikada pire sikaden.”
LUK 11:2 O Isus vaćarda lenđe: “Kana molin tumen, vaćaren: ‘Dade [amareja ko nebo], te svetil pe ćo alav, te avol ćo carstvo, [te avol ćiro manglipe ki phuv sar ko nebo!]
LUK 11:3 Xamase so trubul amen de amen svako đive,
LUK 11:4 thaj oprosti amare grehura, sar amen so oprosti okolenđe so ćeren grehura premal amende! nego ikal amen taro bilačhipe.’”
LUK 11:5 Thaj o Isus vaćarda: “Den gođi sar bi avola kana bi khoni tumendar džala ke po amal ki opaš i rat thaj te rodol mangro lestar thaj te vaćaren lese: ‘Amala, de ma trin mangre, pa ka iriv tuće.
LUK 11:6 Golese kaj avilo taro drom mo amal ke mande thaj naj so te čhuvav angle leste.’
LUK 11:7 A vov andral te phenol: ‘Ačhav ma ko miro! Mingro vudar si phanglo thaj me čhave si mancar ano than e pašljimaso thaj našti uštav te dav tut!’
LUK 11:8 Vaćarav tumenđe: Ako ni uštilo golese kaj si leso amal, ka uštol te dol le golese so si biladžutno thaj uporno.”
LUK 11:9 Vaćarav tumenđe: “Manđen thaj ka dol pe tumenđe! Roden thaj ka aračhen! Maren thaj ka putavol tumenđe!
LUK 11:10 Golese kaj savore save manđen, dol pe lenđe, save roden aračhen, save maren, putardol lenđe.
LUK 11:11 Savo dad tumendar, kana bi o čhavo rodola [mangro, vov bi dola le bar? Il bi rodola] mačhe, vov bi dola le sape?
LUK 11:12 Il te manglja angro te dol le škorpija?
LUK 11:13 Kana tumen, bišukar manuša, džanen šukar buća te den tumare čhaven, kobor pobut tumaro Dad taro nebo ka dol tumen Sveto Duxo kolenđe save molin le?”
LUK 11:14 Jekh drom o Isus tradija e benđe taro manuš savo naštine te vaćarol. Kana iklilo o beng lestar vov lija te vaćarol thaj zadivime sesa e manuša.
LUK 11:15 A nesave lendar vaćarde: “E Veelzevulese zorasa savo si šorutno e benđengo tradol e benđen.”
LUK 11:16 A avera iskušisade e Isuse gija so rodije znako te dičhen dal si bičhaldo taro Dol.
LUK 11:17 Thaj o Isus džanglja so den gođi thaj phenda lenđe: “Dži jekh carstvo savo si ulado ka properol. Čher an savo naj sloga ka properol.
LUK 11:18 Gija i o beng te ulada pe korkoro pestar, sar ka ačhol leso carstvo? Vaćaren kaj e Veelzevulesa tradav e benđen.
LUK 11:19 Ako me e Veelzevulese zorasa tradav e benđen, save zorasa traden len tumare sikade? Thaj von korkore ka osudin tumen.
LUK 11:20 Thaj ako me e Devlese zorasa tradav e benđen, onda avilo tumende o Carstvo e Devleso.”
LUK 11:21 Thaj o Isus vaćarda: “Kana okova savo si zuralo manuš naoružil pe, thaj aračhol po čher, leso barvalipe si šukar arakhado.
LUK 11:22 Al kana avol po zuralo lestar, pobedil le thaj lol sa leso oružje ane savo pačaja thaj ulavol pirencar so lija taro slabo manuš.
LUK 11:23 Savo naj mancar, protiv mande si thaj ko mancar ni ćidol, vov onda čhorol.”
LUK 11:24 “Kana o bilačho duxo ikljol andaro manuš, džal ke thana kaj naj khanči te rodol than kaj šaj odmoril pe thaj kana ni aračhol than vaćarol: ‘Te irima ano mo manuš kotar ikliljem.’
LUK 11:25 Thaj kana iril pe o melalo duxo aračhol kaj si gova manuš sar čučo čher savo si šulado thaj namestimo andral.
LUK 11:26 Tegani džal thaj aračhol efta averen duxuren pobilačhe pestar thaj aven andre te bešen thaj avol e manušese po bilačhe nego angleder.”
LUK 11:27 Kana gova vaćarda o Isus, jekh džuvli savi šunda le dija vika zurale: “Blagoslovimi i dej savi inđarda tut an po vođi thaj dija tut čuči!”
LUK 11:28 A o Isus vaćarda: “Vadži po blagoslovime si kola save šunen o Lafi e Devleso thaj ćeren le.”
LUK 11:29 Po but manuša lije te ćiden pe, a o Isus lija te vaćarol lenđe: “Tumen e manuša so živin ke kava vreme sen bilačhe manuša. Tumen roden o znako thaj ni ka dol pe tumenđe znako sem e čudura so ćerde pe e Jonase e prorokose.
LUK 11:30 Gova so sasa e Jonase, sasa znako kaj o Dol bičhalda le e manušenđe save živisade ani Niniva. Gija mancar so ka avol, ka avol znako kaj man, e Čhave e manušese, o Dol bičhalda kale manušenđe.
LUK 11:31 Ko đive kana ka avol e Devleso sudo, i carica so angleder vladisada e južnone phuvasa ka uštol thaj ka osudil manušen tar kava bijandipe, golese kaj odural avili tare empalune phuva te šunol e caro e Solomone savo sasa but mudro, a ake, kate si khoni po baro taro Solomon, a tumen ni manđen te šunen le.
LUK 11:32 Ko đive kana ka avol e Devleso sudo, e manuša so bešle ano purano foro Niniva ka ušten i ka osudin kale manušen tar kava bijandipe, golese kaj kajisajle kana o Jona sikada len, a ake kate si khoni po baro taro Jona, a tumen ni pokajisaljen!”
LUK 11:33 “Khoni ni phabarol i svetiljka pa te čhuvol la talo garado than ni talo čaro, nego čhuvol la ko than e svetiljkako te šaj dičhen o svetlost okola so den ano čher.
LUK 11:34 Ćiri jakh si sar svetiljka e telose. Ako gija ćiri jakh si sasti, sa ćo telo ka avol osvetlimo. Ako si ćiri jakh bilačhi, ćo telo ka avol ani tama.
LUK 11:35 Golese vodi redo ma gova svetlost sosi ane tute te avol tama.
LUK 11:36 Golese ako si sa ćo telo osvetlimo thaj naj nisavo kotor ani tama, ka avol sa osvetlimo sar kana i svetiljka osvetlil tut.”
LUK 11:37 Thaj kana o Isus vaćarola, jekh tare fariseja akharda le te xal mangro ke leste. Thaj o Isus đelo ke leste thaj bešlo ki sinija.
LUK 11:38 A o farisej čudisajlo kana dikhlja so o Isus bešlo a angleder golestar ni thoda pe vasta anglo xape.
LUK 11:39 A o Gospod o Isus vaćarda lese: “Akana tumen e fariseja thoven od avral o tahtaj thaj o čaro, a andral si pherde pohlepa thaj bilačhipe.
LUK 11:40 Bigođaće! Naj li o Dol kova savo ćerda e manuše od andral thaj od avral?
LUK 11:41 A kava si po šukar: den e čororenđe okova so isi tumen andre, so halaneste garaven ane tahtaja em ane čare thaj ka aven thode od andral em od avral.
LUK 11:42 Pharo tumenđe e farisejenđe so den dešto kotor tare začinura thaj taro sa o povrće, a ni marin te ćeren averenđe okova so si šukar thaj te manđen e Devle. Trubul te den dešto kotor e Devlese, al ma te bistren te ćeren okova so pobut trubul.
LUK 11:43 Pharo tumenđe e farisejenđe! So volin te bešen ke anglune thana ane sinagoge thaj kana dičhen tumen e manuša, pherde poštujipe premal tumende, te pozdravin tumen ke trgura.
LUK 11:44 Pharo tumenđe! Tumen sen opasnost sar e neprimetna limora pe save e manuša uštaven a ni džanen kaj uštaven len.”
LUK 11:45 Phenda e Isusese nesavo učitelji tare Mojsijaso zakono: “Učitelju, kava so phene i amen ladžare!”
LUK 11:46 A o Isus vaćarda lenđe: “Pharo i tumenđe e učitelja tare Mojsijaso zakono! So čhuven pharipe but pharo inđarimase, a ni tumaro naj ni manđen te crden te pomožin nekase.
LUK 11:47 Pharo tumenđe! So ćeren limora e prorokurenđe, saven tumare kuštika mudarde.
LUK 11:48 Golesa sikaven kaj odobrin gova so ćerde tumare kuštika: von mudarde len, a tumen vazden lenđe limora.
LUK 11:49 Golese so o Dol an po mudrost vaćarol tumendar: ‘Ka bičhalav lenđe prorokuren thaj apostoluren, a nesaven lendar ka mudaren, a e dujtonen ka progonin.’
LUK 11:50 Tumari generacija ka avol banđi za ko rat e prorokurengo savo thavdija taro ćeripe o sveto,
LUK 11:51 taro Aveljeso rat dži e Zaharijaso rat, savo mudardo maškaro žrtveniko thaj o sveto than e Hrameso. Va, phenav tumenđe, ka rodol pe tari tumari generacija.
LUK 11:52 Pharo tumenđe učiteljuralen tare Mojsijaso zakon! Golese so garaden i klidi taro džanglipe e Devlese carstvose. Korkore ni den andre ano carstvo, a save manglje te den andre, tumen ni dijen len.”
LUK 11:53 A kana o Isus iklilo gothar, lije e učitelja tare Mojsijaso zakon thaj e fariseja te holjavon thaj te pučen le but khanči,
LUK 11:54 thaj rodije so te phenol sosa bi banđarena le posle.
LUK 12:1 Kana ćidije pe but milja manuša, gaći kaj lije te uštaven jekh avere, a o Isus angleder golestar lija te vaćarol pe sikadenđe: “Aračhen tumen taro kvasaco o farisejsko, so si dujemujengo.
LUK 12:2 Golese kaj naj khanči garado so ni ka pučardol thaj sa so si garado ka šundol angle savorende.
LUK 12:3 Golese so si vaćardo ki tomina ka šundol ko svetlo thaj sa so vaćarden čorale ane phangle sobe, ke krovura ka šundol!”
LUK 12:4 “Al vaćarav tumenđe amalalen, ma daran tare kola so šaj mudaren samo o telo, golestar aver khanči našti ćeren tumenđe!
LUK 12:5 Ka vaćarav tumenđe kastar te daran. Daran taro Dol savo šaj mudarol thaj čhudol ani jag savi ni ačhol. Va, phenav tumenđe, Lestar daran!
LUK 12:6 Ni li bićindon pandž čiriklja baše duj pare? Thaj ni jekha ni zabistrol o Dol.
LUK 12:7 A tumenđe i tumare bala ko šoro si đinde. Golese ma daran. Tumen sen po vredna tare pherdo čiriklja.”
LUK 12:8 “Gija vaćarav tumenđe: Savo kate ki phuv priznajil kaj pripadil manđe, me, o Čhavo e manušeso, le angle melekura ka priznajiv.
LUK 12:9 A savo man čhudol ke kaja phuv me lestar ka odreknima angle Devlese melekura.
LUK 12:10 Thaj savo vaćarol protiv mande, protiv o Čhavo e manušeso, ka oprostil pe lese, a savo vaćarol bilačhe taro Sveto Duxo ni ka oprostil pe lese.
LUK 12:11 Thaj kana ka anen tumen anglo sudo ke sinagoge thaj angle šorutne thaj anglo vlast ma daran sar thaj so ka vaćaren il so ka phenen.
LUK 12:12 Golese kaj ka sikavol tumen o Sveto Duxo ane gova sato so trubul te vaćaren.”
LUK 12:13 Thaj vaćarda khoni tare manuša e Isusese: “Učitelju, vaćar me phralese te ulavol mancar okova so ačhada amenđe amaro dad.”
LUK 12:14 Thaj o Isus vaćarda lese: “Manušeja, ko man čhuta sudija il delioc pe tumende?”
LUK 12:15 Thaj vaćarda savorenđe o Isus: “Dičhen thaj aračhen tumen tari pohlepa. I sa gaći barvalipe te avol manuše, leso džuvdipe ni avol golestar so isi le.”
LUK 12:16 Thaj o Isus vaćarda lenđe jekh paramič: “Nesave barvale manušesi phuv bijanda but bijandipe.
LUK 12:17 Thaj dija gođi ane peste vaćarindoj: ‘So ka ćerav? Naj ane soste te ćidav e milajeso ćidipe.’
LUK 12:18 Thaj vaćarda: ‘Džanav! Ak kava ka ćerav! Ka peravav me thana taro điv thaj ka ćerav len po bare thaj gothe ka ćidav mo điv thaj sa mo šukaripe.
LUK 12:19 Thaj ka vaćarav korkoro manđe kaj isi man baro barvalipe bute beršenđe. Ka šaj odmoriv, ka xav, ka pijav, ka veseli man!’
LUK 12:20 A o Dol lese vaćarda: ‘Bigođaleja! Kaja rat ka lav ći duša tutar. Thaj kase ka ačhol sa gova so ćerdan bući?’
LUK 12:21 Gija si kolesa savo ćidol pese barvalipe ki phuv, a ni ćidol barvalipe savo si šukar ane Devlese jakha.”
LUK 12:22 A o Isus pe sikadenđe phenda: “Golese vaćarav tumenđe: Ma daran za sa e đivesa tumare dal ka avol tumen so te xan, ni tumare telose so ka uraven!
LUK 12:23 Golese kaj si o džuvdipe po but taro xape thaj tumaro telo po but taro urajipe.
LUK 12:24 Dičhen e gavranen! Sar ni sejin, ni ti ćiden, save naj len niti podrumo ni kaj čhuven o điv thaj o Dol parvarol len, a kozom sen tumen po vredna lendar?
LUK 12:25 A šaj li neko tumendar golesa so brinil pe te baravol po džuvdipe za jekh đive?
LUK 12:26 Kana našti ni gova zala te ćeren, sose brinin tumen za ko sa aver?
LUK 12:27 Dičhen e luluđa ki livada sar baron! Ni ćeren bući, niti suven pese šeja, a me phenav tumenđe kaj ni o caro o Solomon ane pire barvale šeja naj sasa urado sar jekh lendar.
LUK 12:28 A ako o Dol dol e čaraće gija laće šeja ko polje, savi si ađive, a theara čhudol pe ani jag, dal ni ka brinil pe tumenđe vadži po but? Sose gaći zala pačan?
LUK 12:29 A tumen ma brinin tumen isi tumen li so te xan il so te pijen. Ma daran golese!
LUK 12:30 Gija ćeren e manuša save ni džanen e Devlese ke kava sveto. Tumaro Dad ano nebo džanol kaj sa gova trubul tumenđe.
LUK 12:31 Nego roden o Carstvo e Devleso thaj aver ka dodol pe tumenđe.
LUK 12:32 Ma daran, me cikne bakre! Tumaro Dad gova manglja te dol tumen te aven ano carstvo.
LUK 12:33 Bićinen so isi tumen thaj den e čororenđe! Ćeren tumenđe traste za ke pare save ni phuravon thaj barvalipe ko nebo savo ni ka ciknjol. Khoni našti te avol odori te čorol tumaro barvalipe thaj ni jekh moljco ni ka xal le.
LUK 12:34 Golese kaj si tumaro barvalipe, gothe ka avol i tumaro ilo.”
LUK 12:35 Thaj o Isus vaćarda lenđe: “Aven spremna thaj urade za ki bući thaj tumare svetiljke te aven phabarde,
LUK 12:36 sar manuša save ađućaren pe gospodare savo iril pe taro abav, te aven spremna te putren lese kana resol thaj marol ko vudar.
LUK 12:37 E sluge save si spremna thaj ađućaren pe gospodare te iril pe, ka aven blagoslovime. Čače vaćarav tumenđe o gospodari korkoro ka uravol pe sar sluga thaj ka phenol lenđe te bešen thaj ka avol te kandol len thaj ka dol len te xan.
LUK 12:38 O gospodari šaj ka avol ki opaš i rat il anglo uštipe taro sojipe. Blagoslovime si e sluge save ađućaren.
LUK 12:39 A kava džanen: kana bi džanola o čherutno ke savo sato ka avol o čor, ne bi dola te avol leso čher phago.
LUK 12:40 Thaj tumen aven spremna, golese so me, o Čhavo e manušeso, ka avav kana ni ka den gođi an savo sato.”
LUK 12:41 A o Petar pučlja e Isuse: “Gospode! Vaćare li amenđe e sikadenđe kaja paramič il savorenđe?”
LUK 12:42 A o Isus vaćarda lese: “Savo si devlikano thaj džanglo sluga kas leso gospodari ka čhuvol upreder pe čherese sluge te dol len te xan ko vreme?
LUK 12:43 Blagoslovimo si gova sluga kas o gospodari kana avol aračhol le sar ćerol gijate!
LUK 12:44 Čače vaćarav tumenđe, o gospodari pe po sa o barvalipe ka čhuvol e sluga.
LUK 12:45 Ako vaćarol o sluga ane po ilo: ‘O gospodari ni ka avol sigate’ thaj lol te marol avere slugen thaj e sluškinjen thaj xal em pijol thaj matol.
LUK 12:46 O gospodari ka avol ano đive kana vov ni ađućarol thaj ano sato kana ni dol gođi, ka čhinol e sluga ke kotora thaj ka čhuvol le maškar okola save ni pačan ano Dol.
LUK 12:47 A kova sluga savo džanglja so leso gospodari manđol thaj naj spremno thaj ni ćerda pale leso manglipe ka avol but mardo.
LUK 12:48 A okova sluga savo ni džanglja e gospodaresi volja, a ćerda khanči sose ka avol mardo, ka marol pe zala. Kase dija pe but, but ka rodol pe lestar. Kase poverimo but, po but ka rodol pe lestar.”
LUK 12:49 Thaj o Isus vaćarda: “Me aviljem te čhudav i jag e sudosi ki phuv. So bi mangava te avol već phabardi!
LUK 12:50 Al me trubul te krstima mučimasa thaj but manđe pharo sa dok ni ćerdol gova!
LUK 12:51 Dal den gođi kaj me aviljem te anav mir ki phuv? Na, me aviljem te anav ulaipe maškare manuša.
LUK 12:52 Golese od akana ka aven ulade e čherutne: trin manuša ka aven ke mingri rig, a protiv avera duj gola avera trin.
LUK 12:53 Ka uštol o dad protiv o čhavo thaj o čhavo protiv o dad, i dej protiv i čhej thaj i čhej protiv i dej, i sasuj protiv i bori thaj i bori protiv piri sasuj.”
LUK 12:54 Thaj o Isus vaćarda e manušenđe: “Kana dičhen kaj e kale oblakura ćiden pe nakaro zapad tumen phenen: ‘Ka dolpese bršnd’, i gija avol.
LUK 12:55 Kana dičhen taro jug phurdol vaćaren: ‘Ka avol tatipe’ thaj gija avol.
LUK 12:56 Dujemujenđe! O muj e phuvako thaj neboso pindžaren, a sar ni pindžaren akala znakura so ćerdon akana?
LUK 12:57 Tumen korkore trubul te džanen so si šukar!
LUK 12:58 Te khoni tužil tumen zbog o dugo savo ni irisaden thaj inđarol tumen ko sudo, odrumal miri tut lesa, te ma vucil tut ko sudo, golese so o sudija šaj osudil tut thaj te dol tut ke piro manuš te phandol tut ano phanglipe.
LUK 12:59 A ako phandol tut vaćarav tuće: Ni ka iklje gothar dok ni poćine dži i paluni para.”
LUK 13:1 Ane gova vreme avile nesave manuša thaj vaćarde e Isusese kaj o Pilat o rimsko upravniko bičhalda te mudaren nesave Galilejcuren. Thaj mudarde len dok prinosisade kurbanen ano jerusalimsko Hram.
LUK 13:2 Thaj o Isus vaćarda lenđe: “Tumen li den gođi kaj gola Galilejcura so sesa mudarde si po grešna tare avera Galilejcura?
LUK 13:3 Na! Phenav tumenđe, i tumen gija ka mudardon ako ni irin tumen e Devlese.
LUK 13:4 Il, so si kole dešohtonecar pe kaste pelo o toranj o Siloamsko thaj mudarda len? Tumen li den gođi kaj von sesa po grešna tare avera Jerusalimcura?
LUK 13:5 Na! Phenav tumenđe, i tumen gija ka mudardon ako ni irin tumen e Devlese.”
LUK 13:6 O Isus vaćarda lenđe kaja paramič: “Jekhe manuše sasa smokva sadime an po vinograd. Thaj avilo te dičhol dal anda bijandipe, al ni arakhlja pe late khanči.
LUK 13:7 Tegani vaćarda e manušese savo ćerda bući ko vinograd: ‘Ak trito berš sar avav thaj rodav bijandipe pi kaja smokva thaj ni arakhav. Čhin la! Sose te šućarol i phuv?’
LUK 13:8 A o manuš so ćerol bući ko vinograd vaćarda lese: ‘Barutneja! Ačhav la vadži kava berš te hunav paše late thaj te čhudav laće gunoj.
LUK 13:9 Šaj ka bijanol aver berš. Ako na, ka čhine la.’”
LUK 13:10 Thaj kana o Isus sikavola ani jekh sinagoga ko savato
LUK 13:11 thaj dikh, sasa gothe jekh džuvli savi sasa banđarde dumesa thaj sasa nasvali taro bilačho duxo dešohto berš thaj naštine te ačhol šukar.
LUK 13:12 Thaj kana dikhlja la, dija la vika o Isus thaj phenda laće: “Džuvlije! Oslobodimi san tar ćo nasvalipe!”
LUK 13:13 Thaj čhuta pe late pe vasta. Thaj i džuvli sigate ispravisajli thaj hvalisada e Devle.
LUK 13:14 A o vođa tari sinagoga holajlo but sose o Isus sastarda ko savato thaj vaćarda e narodose: “Isi šov đive ano kurko ke save šaj ćerol pe bući! Aven ke gola đive te sastardon, a na ko savato!”
LUK 13:15 A o Gospod o Isus tegani vaćarda lenđe: “Dujemujenđe! I tumen ćeren bući ko savato. Tumen li ni putren tumare guruve il e here tari jasla thaj ni inđaren le te pijol paj?
LUK 13:16 A kala čheja tare Avraamesi kuštik sava o Satana phanglja ak dešohto berš, sose te na putrol pe ko savato?”
LUK 13:17 A kana kava šunde ladžajle savore save sesa protiv leste, a sa aver narodo sesa baxtale paše sa e šukar buća o Isus so ćerda.
LUK 13:18 A o Isus vaćarda lenđe: “Savo si o Carstvo e Devleso? Thaj sosa te uporediv le?
LUK 13:19 Vov si sar seme e gorušicako, savo lol o manuš thaj čhudol le ano po vrt. Thaj barol thaj ćerdol baro kaš thaj e čiriklja aven thaj ćeren pese gnjezdura.”
LUK 13:20 Thaj pale vaćarda: “Savo si o Carstvo e Devleso? Thaj sosa te uporediv le?
LUK 13:21 Vov si sar kvasaco savo i džuvli dospil ani bari vangla aresa, sa dži kaj ni šukljol.”
LUK 13:22 Thaj o Isus, dok phirda pe dromesa ano Jerusalim, nakhlo maškare forura thaj e gava thaj sikavola e manušen.
LUK 13:23 Thaj khoni pučlja le: “Gospode, dal samo zala ka aven spasime?” Thaj o Isus vaćarda lenđe:
LUK 13:24 “Trudin tumen te den ko tesno vudar e nebeskoneso, golese kaj but džene ka manđen te den, al ni ka šaj.
LUK 13:25 Kana o čherutno phandol e vudara tar po čher, ka avol tumenđe but kasno. Ka ačhen avral, ka čalaven ko vudar thaj ka phenen: ‘Gospode! Putar amenđe e vudara!’ Thaj vov ka vaćarol tumenđe: ‘Ni pindžarav tumen, katar sen.’
LUK 13:26 Tegani ka vaćaren: ‘Amen xaljam thaj piljam tusa thaj pe amare droma sikadan!’
LUK 13:27 A vov ka vaćarol lenđe: ‘Vaćarav tumenđe: Ni pindžarav tumen katar sen. Crden tumen mandar save bilačhipe ćeren!’
LUK 13:28 Gothe ka roven thaj ka aven but holjame, kana ka dičhen e Avraame e Isaako thaj e Jakove thaj sa e prorokuren ano Carstvo e Devleso, a tumen ka aven ikalde avral.
LUK 13:29 Thaj but džene ka aven taro istok thaj taro zapad thaj taro sever thaj taro jug thaj ka bešen ko astali ano Carstvo e Devleso.
LUK 13:30 Thaj dikh, kola so si akana anglal odori ka aven empalal, a okola save si empalal odori ka aven emanglal.”
LUK 13:31 Ane gova đive avile nesave fariseja te phenen e Isusese: “Iklji thaj dža akatar, golese so o caro o Irod manđol te mudarol tut!”
LUK 13:32 Thaj o Isus vaćarda lenđe: “Džan thaj vaćaren gole lisicaće: ‘Ak ikalav e benđen thaj sastarav ađive thaj theara, a trito đive ka završiv.’
LUK 13:33 Ađive thaj theara thaj prektheara trubul te džav, golese kaj o proroko našti mudardol avral taro Jerusalim.
LUK 13:34 Jerusalime, Jerusalime, tu savo mudare e prorokuren thaj gađi barencar okolen manušen saven o Dol bičhalda! Kozom droma mangljem te garavav e čhavoren ćiren sar i khanji pe pujoren tari pi phak thaj ni mangljen!
LUK 13:35 Ak, ka avol tumaro čher pusto, a me vaćarav tumenđe: Ni ka dičhen ma sa dok ni vaćaren: ‘Blagoslovimo si kova savo avol ano alav e Gospodeso.’”
LUK 14:1 Thaj ke jekh savato o Isus đelo ko jekh šorutno e farisejengo te xal mangro ke leste thaj savore so sesa gothe dikhlje an leste so ka ćerol.
LUK 14:2 Thaj dikh, avilo nesavo manuš anglo Isus kase vasta em pingre šuvlile taro paj.
LUK 14:3 Thaj o Isus pučlja e učiteljuren taro Mojsijaso zakono thaj e farisejen: “Premale Mojsijaso zakono šaj li te sastara ko savato il našti?”
LUK 14:4 Von khanči ni vaćarde. Thaj o Isus dolda e nasvale manuše, sastarda le thaj phenda lese kaj šaj džal.
LUK 14:5 Thaj vaćarda lenđe: “Savo tumendar ni ćerol bući ko savatno đive? Te perol ćo čhavo il ćo guruv ano bunari ni li ka ikale le sigate ano savatno đive?”
LUK 14:6 Thaj ni sasa len so te phenen ke lese lafura.
LUK 14:7 Kana o Isus dikhlja sa e manušen save avile te xan, sar roden pese šukar thana kaj te bešen anglal, vov vaćarda lenđe kaja paramič:
LUK 14:8 “Kana akharen tumen ko abav, ma bešen ke lačhe anglune thana. So ako si akhardo po baro manuš tutar?
LUK 14:9 Te okova manuš so akharda tut te avol thaj te vaćarol: ‘De gova than kalese.’ Thaj ka ladžare tut i ka crde tut ko bilo savo than savo ačhilo savo si empalal.
LUK 14:10 Gija kana khoni akharol tut ko abav, kana ave beš ko poslednjo than, te vaćarol tuće kova so akharda tut: ‘Amala! Arakhljam tuće po šukar than.’ Tegani ka aven tusa ko baripe kola save bešen tusa ko astali.
LUK 14:11 Golese savo pes vazdol, ka peravol pe, a e perade ka aven vazdime.”
LUK 14:12 Thaj o Isus vaćarda okolese so akharda le: “Kana de xamase il večera, ma akhar će amalen niti ćire phralen, ni će familija, ni će barvalen pašečherutnen, golese so i von tut ka den vika ko xape.
LUK 14:13 Gija kana ćere abav, akhar e čororen, e banđen, e sakaten, e koren.
LUK 14:14 Len naj len sar te irin tuće. Gija ka ave blagoslovimo, golese so o Dol ka nagradil tut kana ka vazdol e pravednikuren taro meripe.”
LUK 14:15 A kana kava šunda jekh tare manuša savo bešlo pašo astali vaćarda e Isusese: “Blagoslovimo si kova savo ka xal mangro ano Carstvo e Devleso!”
LUK 14:16 A o Isus vaćarda lese: “Jekh manuš ćerda baro abav thaj akharda pherdonen.
LUK 14:17 Thaj kana sasa o vreme e xamaso, bičhalda pe sluga te vaćarol pe akhardenđe: ‘Sa si postavimo ko astali. Aven!’
LUK 14:18 Thaj savore lije te vaćaren kaj našti te aven thaj jekh vaćarda lese: ‘Ćindem njiva thaj džav te dikhav savi si. Moliv tut vaćar odori e manušese kaj golese našti te avav.’
LUK 14:19 Thaj aver phenda: ‘Ćindem pandž jarmura guruven thaj džav te probiv len sar orin. Moliv tut vaćar odori e manušese kaj golese našti avav.’
LUK 14:20 Trito vaćarda: ‘Andem manđe romnja. Golese našti avav.’
LUK 14:21 Thaj avilo o sluga thaj phenda pe gospodese so phende lese. O Gospod holajlo thaj vaćarda pe slugase: ‘Dža sigate ke droma e forose thaj an akari e čororen, e banđen, e sakaten thaj e koren.’
LUK 14:22 Kana gova ćerda vaćarda o sluga pe gospodese: ‘Ćerdem sar so vaćardan thaj isi vadži thana.’
LUK 14:23 A o Gospod vaćarda e slugase: ‘Iklji ke droma thaj pale ograde thaj čhuv len te aven te pherdol o čher.
LUK 14:24 Golese vaćarav tumenđe kaj ni jekh okolendar anglunendar kas akhardem ni ka xal tare abaveso xape.’”
LUK 14:25 Đele e Isusesa but manuša. Vov irisajlo dikhlja len thaj vaćarda lenđe:
LUK 14:26 “Ako neko manđol te avol mo sikado, trubul te manđol po but man nego pe da em pe dade, pe romnja thaj pe čhaven, pe phralen, pe phejen, po but nego čak i po džuvdipe. Savo ni ćerol gija našti avol mo sikado.
LUK 14:27 Thaj ako khoni manđol te avol mo sikado, mora phiravol po krsto thaj te džal pale mande.
LUK 14:28 Thaj ko manđol te ćerol kula na li angleder ka đinol kozom ka trubul lese thaj ka dičhol šaj li te završil la?
LUK 14:29 Te ćerda samo o temelji thaj te ni ačhilo le pare te završil la, savore save ka dičhen gova ka maren muj lesa
LUK 14:30 thaj ka vaćaren: ‘Kava manuš lija te vazdol i kula thaj naštine sa ćerol la.’
LUK 14:31 Il savo caro kana džal te marol pe avere carosa, a angleder golestar ni bešol i ni dičhol dal ka šaj pe deše miljencar te marol pe okolesa so inđarol pesa biš milje?
LUK 14:32 Thaj te našti, vov bičhalol manušen ko aver caro, dok si kava dur thaj molil le te mirin pe.
LUK 14:33 Gija akana khoni tumendar savo ni mučhol sa so isi le našti avol mo sikado.”
LUK 14:34 Thaj o Isus vaćarda: “O lon si šukar, a kana hasarol po londipe, sosa ka lonđarol pe?
LUK 14:35 Naj lačho ni e phuvaće niti gunojese, gijate o lon čhudol pe avral. Kas isi kana te šunol, nek šunol!”
LUK 15:1 Thaj pašo Isus ćidije pe pherdo carincura thaj but grešnikura te šunen le so sikavol.
LUK 15:2 A e fariseja thaj e učitelja tare Mojsijaso zakono vaćarena maškar peste: “Kava džal e grešnikurencar thaj xal lencar.”
LUK 15:3 A o Isus vaćarda lenđe kaja paramič:
LUK 15:4 “Ako e manuše isi šel bakre thaj jekh lendar hasardol, so vov ka ćerol? Ni li ka ačhavol e enjavardeš thaj enja ki pustinja thaj te džal te rodol gola jekha so hasajli sa dok ni aračhol la?
LUK 15:5 Thaj kana aračhol la, čhuvol la radosno ke po piko thaj inđarol la čhere.
LUK 15:6 Thaj kana avol čhere dol vika pe amalen thaj e pašutnen vaćarindoj: ‘Aven radosna mancar! Arakhljem me hasarde bakra!’
LUK 15:7 Vaćarav tumenđe kaj savore ano nebo ka radujin pe po but pašo jekh grešniko savo iril pe e Devlese nego baše enjavardeš thaj enja čačutne savenđe ni trubul pokajipe.”
LUK 15:8 O Isus vaćarda thaj kava: “Savi goja džuvli sava isi la deš srebrenjakura, i kana hasarol jekh srebrno parava, ni phabarol i svetiljka thaj ni šulavol o čher thaj ni rodol šukar sa dok ni aračhol la?
LUK 15:9 Thaj kana aračhol la, akharol pe amalinjen thaj e pašečherutnjen: I phenol lenđe ‘Radujin tumen mancar! Me arakhljem o srebrenjako so hasardem!’
LUK 15:10 Gija, vaćarav tumenđe kaj i e melekura e Devlese ano nebo ka radujin pe jekhe grešnikose savo iril pe ko Dol.”
LUK 15:11 Thaj o Isus vaćarda: “Jekhe manuše sesa duj čhave.
LUK 15:12 Thaj o cikneder vaćarda e dadese: ‘Dade! De ma so preperol taro amaro barvalipe manđe.’ Thaj o dad ulada lenđe o barvalipe.
LUK 15:13 Thaj pale nesavo đive, ćidija o cikneder čhavo sa piro, đelo ani durutni phuv, odori xalja sa o barvalipe thaj živisada dilikane.
LUK 15:14 Thaj kana xalja sa e pare, sasa but baro bokhalipe ane goja phuv thaj ni sasa le so te xal.
LUK 15:15 Thaj đelo ki jekh manuš thaj rodija bući thaj gova manuš bičhalda le ane piro polje te aračhol e balen.
LUK 15:16 Thaj o čhavo sasa gija bokhalo kaj bi xala i gova so xan e bale, al khoni ni dija le ni gova.
LUK 15:17 Thaj kana avilo ane peste, vaćarda: ‘Kobor e bućarne ke mo dad isi len so te xan, a me kate merav bokhalo!
LUK 15:18 Ka džav manđe čhere, ke mo dad, pa ka vaćarav lese: “Dade, grešisadem angle tute thaj anglo Dol.
LUK 15:19 Našti te akhardivav ćiro čhavo. Le man sar jekhe tar ćire bućarne.”’
LUK 15:20 Tegani uštilo em đelo ke po dad. A kana sasa po dur tar po čher, dikhlja le leso dad thaj pelo lese žal thaj prastija lija le ani angali thaj čumidija le.
LUK 15:21 A o čhavo vaćarda lese: ‘Dade, grešisadem angle tute thaj anglo Dol! Našti te akhardivav ćiro čhavo.’
LUK 15:22 A o dad phenda e slugenđe pirenđe: ‘Ikalen emlačho fostano thaj uraven le thaj čhuven lese angrustik ko va thaj pođipe ke pingre!
LUK 15:23 Thaj anen okole terne thule guruve čhinen le, te xa thaj te raduji amen.
LUK 15:24 Golese kaj mingro čhavo sasa mulo thaj irisajlo ko džuvdipe, sasa hasardo thaj akana arakhadilo!’ Thaj lije te radujin pe.
LUK 15:25 A leso čhavo o phureder sasa ano polje thaj kana avilo pašo čher šunda čhelipe thaj bašalipe.
LUK 15:26 Thaj dija vika jekhe sluga thaj pučlja le: ‘Sosi gova?’
LUK 15:27 A vov vaćarda lese: ‘Ćiro phral avilo thaj ćo dad čhinda terne thule guruve, so dikhlja le džuvde thaj saste.’
LUK 15:28 Thaj o phureder phral holajlo thaj ni manglja te avol andre. Tegani iklilo leso dad thaj molisada le te dol ano čher.
LUK 15:29 A vov vaćarda pe dadese: ‘Ak kandav tut sar robo gaći berša thaj nikad ni phagljem ćo lafi thaj manđe ni jekh drom ni dijan ni buzore te radujima me amalencar.
LUK 15:30 A kana avilo ćo čhavo savo ćo barvalipe čhorda e bludnicencar, čhindan lese terne thule guruve.’
LUK 15:31 A o dad vaćarda lese: ‘Mo čhavo! Kaj džav mancar san thaj sa mingro ćiro si.
LUK 15:32 Trubul te ave radosno thaj baxtalo, golese kaj ćo phral sasa mulo thaj irisajlo ko džuvdipe, sasa hasardo thaj arakhadilo.’”
LUK 16:1 O Isus vaćarda kaja paramič pe sikadenđe: “Jekhe barvale manuše sasa jekh upravitelji savo vodila leso barvalipe, savese phende kaj xalja leso barvalipe.
LUK 16:2 Thaj akharda le o barvalo thaj vaćarda e upraviteljese: ‘So šunav kava tutar? Sikav manđe o đinipe tar ći bući pe mo barvalipe, golese kaj našti pe mo barvalipe te ave upravitelji.’
LUK 16:3 A o upravitelji vaćarda ane peste: ‘So ka ćerav? O barvalo barutno mingro ka lol mandar i bući. Te hunav našti. Te mangav, ladž manđe.
LUK 16:4 Džanav so ka ćerav! Kana ka ćerav sa gova ka manđen ma savore ane pire čhera kana ka ačhav bizi bući.’
LUK 16:5 Thaj dija vika sa kolen save sesa lese barutnese dužna thaj pučlja e prvone: ‘Kobor duguji me barutnese e barvalese?’
LUK 16:6 A vov phenda: ‘Šel bačve taro maslinsko ulje.’ Thaj vaćarda lese o upravitelji: ‘An o lil ćiro thaj sigate le thaj pisi pinda.’
LUK 16:7 A pale gova e dujtone pučlja: ‘Kobor duguji?’ A vov vaćarda: ‘Šel mere điv.’ Thaj vaćarda lese: ‘Le ćiro lil thaj pisi ohtovardeš.’
LUK 16:8 Thaj o barvalo hvalisada pe bičačutne upravitelje, kobor si džanglo so gija ćerda. Golese kaj e čhave tar kava sveto si po snalažljiva ane buća slična e manušencar save si sar von, nego e čhave e svetlose.
LUK 16:9 Thaj me vaćarav tumenđe: so isi tumen barvalipe kale svetoso den averenđe te ćeren tumenđe amalen. Kana ni ka avol tumenđe više korisno o barvalipe kale svetoso, ka aven primime ane čhera sa e đivesenđe ano nebo.
LUK 16:10 Savo si verno ane cikne buća vov ka avol ke po bare buća verno thaj ko naj verno ano cikne buća, ane po bare buća ni ka avol verno.
LUK 16:11 Gijate te naj sen verna ane kale svetoso barvalipe, ko ka dol tumen nebesko barvalipe?
LUK 16:12 Thaj ako ane avereso barvalipe naj san verno, ko ka dol tumen tumaro?
LUK 16:13 Ni jekh sluga našti kandol tar jekh drom dujen barutnen. Il jekhe ni ka manđe, a dujtone ka manđe, il jekhe ka šune, a e dujtone ni ka šune. Našti kanden e Devle thaj o barvalipe.”
LUK 16:14 A kava so šunde e fariseja, save sesa pohlepna parenđe, marde muj e Isusesa.
LUK 16:15 Thaj o Isus phenda lenđe: “Tumen ćeren tumen pravedna angle manuša, al o Dol džanol tumare ile. So si baro ane manušenđe jakha, ane Devlese jakha si gadno.”
LUK 16:16 O Isus vaćarda: “Sikljona sa e Mojsijaso zakono thaj e lila save pisade e prorokura, sa dži kaj o Jovane o Krstitelj ni avilo. Od tegani vaćara o Lačho lafi taro Carstvo e Devleso thaj phena savorenđe te den ane leste.
LUK 16:17 Al gova ni značil kaj o Zakono više ni vredil, golese so po ločhe si te načhen o nebo thaj i phuv nego nesavo slovo andar o Zakono te perol.
LUK 16:18 Sar savo mučhol pe romnja thaj lol avera, preljuba ćerol, savo lol ačhade džuvlja, preljuba ćerol.”
LUK 16:19 O Isus vaćarda vadži jekh paramič: “Nesavo manuš sasa barvalo, savo urado sasa ane barvale šeja thaj živisada ano barvalipe xalja thaj pilja sa e đivesa.
LUK 16:20 A sasa jekh čoro, leso alav sasa Lazar, savo pašljola angle leso vudar phumbalo.
LUK 16:21 Thaj čeznila te čaljol e troškendar so perena tare barvaleso astali thaj e džukle avena thaj čarena e phumba lese.
LUK 16:22 A kana mulo o čoro, e melekura inđarde le ani angali e Avraamese. Thaj posle i o barvalo mulo thaj prahosade le.
LUK 16:23 Thaj o barvalo sasa ano than kaj si e mule ane muke thaj vazdija pe jakha thaj odural dikhlja e Lazare ani angali e Avraamese.
LUK 16:24 Thaj dija vika: ‘Dade Avraame! Dikh pe mande thaj bičhal e Lazare te čhuvol po naj ano paj, te šudarol mi čhib, golese kaj mučima ane kaja jag.’
LUK 16:25 O Avraam vaćarda lese: ‘Čhaveja! De tut gođi kaj ane ćo džuvdipe sa sasa tut šukar, a e Lazare sa bilačhipe thaj akana lese kate šukar, a tu muči tut.
LUK 16:26 Thaj prekale sa gova maškare amende si bari provalija. Kola save manđen te načhen katar odori tumende, našti, ni gothar amende te načhen.’
LUK 16:27 Tegani vaćarda: ‘Moliv tut, dade Avraame, te bičhale e Lazare ano čher me dadeso.
LUK 16:28 Golese kaj isi man pandž phrala. Nek vaćarol lenđe te ne bi i von avena ke kava than e mučimaso.’
LUK 16:29 Thaj vaćarda lese o Avraam: ‘Len isi okova so pisisada o Mojsija thaj e prorokura. Len nek šunen.’
LUK 16:30 A vov vaćarda lese: ‘Na, dade Avraame! Te avilo lenđe neko tare mule ka pokajin pe.’
LUK 16:31 A o Avraam vaćarda lese: ‘Te ni šunde e Mojsija thaj e prorokuren, ni ka šunen ni te uštilo neko tare mule.’”
LUK 17:1 A o Isus pe sikadenđe vaćarda: “O iskušenje mora te avol, al pharo okole manušese prekal kaste avol o iskušenje.
LUK 17:2 Pošukar ka avol lese te umlavol pe e baresa tari vodenica thaj te čhudol pe ano more, nego te navodil ko greh jekhe tare kala cikne.
LUK 17:3 Aračhen tumen!” Te grešisada ćo devlikano phral, vaćar lese kaj gova naj šukar, pa ako pokajil pe, oprosti lese.
LUK 17:4 Thaj ako efta droma ko đive grešil premal tute thaj efta droma avol tute thaj vaćarol: “Kajima”, oprosti lese.
LUK 17:5 Thaj vaćarde e apostolura e Gospodese: “Pher amen pačajimasa.”
LUK 17:6 A o Gospod vaćarda: “Kana bi avola tumen pačajipe gaći cikno sar e gorušicako seme, bi vaćarena kale dudinkaće: ‘Ikal tut taro koreno thaj sadi tut ano more!’ Ka šunola tumen.
LUK 17:7 Savo tumendar ka phenol pe slugase, savo hunol i phuv il aračhol e bakren, kana iril pe andaro polje: ‘Av akari, beš te xa mangro’? Na, nijekh tumendar.
LUK 17:8 Mesto gova ka vaćaren: ‘Ćer manđe te xav! Čhuv tuće i kecelja thaj kande ma dok xav thaj pijav! A pale gova šaj i tu te xa thaj te pije.’
LUK 17:9 E slugase ni zahvalil pe o barutno, golese so si gova lesi bući.
LUK 17:10 Gija i tumen kana šunen e Devle vaćaren: ‘Naj sam vredna hvalaće. Samo sam sluge save ćera amari bući.’”
LUK 17:11 Thaj kana đele ano Jerusalim, o Isus nakhlo maškari granica ki phuv i Samarija thaj i phuv i Galileja.
LUK 17:12 Thaj kana dija ane jekh foro, arakhlje le deš gubavcura, save ačhena dur.
LUK 17:13 Thaj vazdije po glaso vaćarindoj: “Isuse, Gospode! Smiluji tut pe amende!”
LUK 17:14 Kana o Isus dikhlja len vaćarda: “Džan thaj sikaven tumen e sveštenikurenđe.” I gija phirindoj sastile.
LUK 17:15 A jekh lendar dikhlja kaj sastilo, irisajlo thaj hvalisada e Devle andaro sa o glaso.
LUK 17:16 Thaj pelo angle Isusese pingre thaj zahvalisajlo. Thaj gova sasa Samarijanco.
LUK 17:17 A o Isus pučlja le: “Na li sastiljen deš džene? Kaj si kola enja?
LUK 17:18 Sar maškar lende ni arakhlja pe nijekh te iril pe te zahvalil e Devlese, nego samo kava manuš andari aver phuv?”
LUK 17:19 Thaj vaćarda lese: “Ušti thaj dža! Sastarda tut ćo pačajipe ane mande.”
LUK 17:20 E fariseja pučlje e Isuse: “Kana ka avol o Carstvo e Devleso?” A o Isus vaćarda lenđe: “O Carstvo e Devleso ni ka avol te dičhol pe jakhencar.
LUK 17:21 Ni ka vaćarol pe: ‘Aktalo, kate si’, il: ‘Odori si’ O Carstvo e Devleso si maškar tumende.”
LUK 17:22 A e sikadenđe phenda: “Ka avol o vreme kana ka manđen te dičhen ma barem jekh đive kana me, o Čhavo e manušeso, ka vladiv sar caro, al ni ka šaj.
LUK 17:23 E manuša ka vaćaren tumenđe: ‘Ak kate si’, il: ‘Ek odoring!’ Al ma ikljen thaj ma prasten te roden man.
LUK 17:24 Golese so me, o Čhavo e manušeso, kana ka avav sar i munja so strefil andaro nebo thaj ka svetliv sa so si talo nebo.
LUK 17:25 Al angleder trubul but te avav mučimo thaj kala kuštika mora čhuden man pestar.
LUK 17:26 Thaj sar sasa ano vreme e Nojaso gija i ka avol ane đivesa kana me, o Čhavo e manušeso, ka avav.
LUK 17:27 Xalje, pilje, lije pe, dije pe dži kova đive dži kana o Noj dija ani barka thaj avilo o baro paj thaj tasile sa okola save ni sesa ani barka.
LUK 17:28 Gija sasa i ane Loteso vreme kana sasa vov džuvdo. E manuša ano foro i Sodoma xalje pilje, ćinde, bićinde, sadisade, vazdije čhera.
LUK 17:29 A o đive kana iklilo o Lot andari Sodoma, čalada i jag thaj pele žuta bara save phabon taro nebo thaj mudarda sa okolen so ačhile ano foro.
LUK 17:30 Gija tar jekh drom kana ka avav me, o Čhavo e manušeso.
LUK 17:31 Ane gova đive savo ka avol ko krovo, a lese šeja ano čher andre, ma te uljol te lol len! Savo si ano polje, ma te iril pe ano foro pale pe šeja.
LUK 17:32 Den tumen gođi sar muli e Lotesi romni!
LUK 17:33 Golese savo dičhol te aračhol po džuvdipe, ka hasarol le, a ko hasarol po džuvdipe, ka aračhol le.
LUK 17:34 Vaćarav tumenđe, ane goja rat kana ka avav, tare duj manuša save pašljon ko than e pašljimaso, jekh ka lol pe, a dujto ka ačhol ko than e pašljimaso.
LUK 17:35 Tare duj džuvlja save meljin ano mlin, jekh ka lol pe, a i dujto ka ačhol.
LUK 17:36 [Duj ka aven ki njiva, jekh ka lol pe, dujto ka ačhol.]”
LUK 17:37 Thaj e sikade pučlje e Isuse: “A kaj gova, Gospode?” A vov vaćarda lenđe kaja paramič: “Kaj si mulikano, odori ćiden pe e čiriklja save xan mulikano mas.”
LUK 18:1 O Isus vaćarda pe sikadenđe paramič te sikavol len sar trubul te molin pe thaj te ačhen ane gova.
LUK 18:2 Vaćarda: “Ane jekh foro sasa jekh sudija savo ni darajlo e Devlestar thaj ni marisada e manušenđe.
LUK 18:3 Ane gova foro sasa jekh romni savako rom mulo thaj avola stalno leste thaj vaćarola: ‘De ma pravda angle kova savo tužil man!’
LUK 18:4 Vov jekh vreme ni manglja te pomožil laće, al kana nakhlo nesavo vreme vaćarda korkoro pese: ‘I ako ni darav taro Dol thaj ni mariv e manušenđe, ka pomoživ laće.
LUK 18:5 Ka braniv kala udovica golese so avol but droma ke mande, te ma avol te dosadil man!’”
LUK 18:6 Tegani vaćarda o Gospod o Isus: “Šunen so vaćarda o bičačutno sudija!
LUK 18:7 A so ka ćerol o Dol? Ni li ka branil okolen kas vov birisada save vapin lese rat em đive? Vov li ka ačhavol len te ađućaren?
LUK 18:8 Vaćarav tumenđe, kaj ka aračhol len. Al me, o Čhavo e manušeso, kana ka avav ki phuv ka arakhav li gasavo pačajipe?”
LUK 18:9 Tegani o Isus vaćarda jekh paramič okolenđe save dije gođi pese kaj si čačutne thaj korkore pes dikhlje po baren averendar:
LUK 18:10 “Duj manuša đele ano Hram te molin pe e Devlese: Jekh si fariseji, a dujto carinco.
LUK 18:11 O farisejo ačhilo thaj molisada: ‘Devla! Hvaliv tut kaj najsem sar kala avera manuša: čora, bičačutne, preljubnikura il sar kava o carinco.
LUK 18:12 Postiv duj droma ko kurko, dav tu dešto kotor tare sa so isi man.’
LUK 18:13 A o carinco odural ačhilo, ni manglja ni pe jakha te vazdol ano nebo thaj čalada pe ano kolin te sikavol kobor lese pharo thaj vaćarda: ‘Devla, av milostivno manđe, e grešnikose!’
LUK 18:14 Vaćarav tumenđe: o carinco đelo čhere opravdimo anglo Dol, a na kava o farisejo. Golese, savo korkoro pes vazdol, ka avol ponizime, a savo korkoro pes ponizil ka avol vazdime.”
LUK 18:15 Ande anglo Isus thaj e cikne čhavoren te čhuvol pe vasta pe lende thaj te blagoslovil len. A kana dikhlje gova e sikade vaćarde lenđe te ni ćeren gova.
LUK 18:16 A o Isus vaćarda pe sikadenđe: “Mučhen e čhavoren ke mande thaj ma ačhaven len, golese so gasavenđe preperol o Carstvo e Devleso!
LUK 18:17 Čače vaćarav tumenđe, savo ni primil o Carstvo e Devleso sar čhavoro, ni ka dol ane leste!”
LUK 18:18 Thaj pučlja e Isuse jekh šorutno: “Učitelju šukareja, so te ćerav te avol ma džuvdipe bizo meripe?”
LUK 18:19 A o Isus phenda lese: “Sose akhare man šukareja? Khoni naj šukar samo o Dol.
LUK 18:20 E Devlese zapovestura džane: ‘Ma čher preljuba’, ‘Ma mudar’, ‘Ma čor’, ‘Ma svedoči xoxavne’, ‘Poštuji će dade thaj će da!’”
LUK 18:21 A o šorutno vaćarda: “Sa kava ćerdem taro mo ternipe.”
LUK 18:22 A kana šunda kava o Isus vaćarda lese: “Vadži jekh trubul tut: bićin sa so isi tut thaj de e čororenđe thaj ka avol tu barvalipe ko nebo. Thaj posle ava pale mande!”
LUK 18:23 A kana gova šunda o barvalo, sasa bibaxtalo, golese kaj sasa but barvalipe i ni manglja te bićinol sa.
LUK 18:24 A kana dikhlja le o Isus kaj sasa bibaxtalo, vaćarda: “Kobor si pharo e barvalenđe te den ano Carstvo e Devleso!
LUK 18:25 Poločhe si e kamilaće te načhol maškare kana e suvaće nego o barvalo te dol ano Carstvo e Devleso!”
LUK 18:26 A kola save šunde le, pučlje le: “A ko šaj te spasil pe?”
LUK 18:27 A o Isus vaćarda: “So si nemoguće e manušenđe, e Devlese si moguće.”
LUK 18:28 Thaj o Petar phenda: “Ak, amen sa ačhadam sa so sasa amen thaj pale tute dža.”
LUK 18:29 A o Isus vaćarda lenđe: “Čače vaćarav tumenđe: Sa jekh savo ačhada po čher, il e romnja, il e phralen, il e dade thaj pe deja, il e čhaven pašo Carstvo e Devleso
LUK 18:30 ka primil akana po but ke akava sveto okolestar so ačhada thaj ka primil džuvdipe bizo meripe ko sveto savo avol.”
LUK 18:31 Ćidija o Isus e dešudujen apostoluren thaj vaćarda lenđe: “Ake dža upre ano Jerusalim. Odori ka ćerdol sa okova so e prorokura pisisade ano Sveto lil mandar taro Čhavo e manušeso.
LUK 18:32 Kaj ka den ma ke manuša save ni džanen e Devlese thaj ka maren muj mancar, ka ladžaren ma thaj ka čhungaren ma.
LUK 18:33 Thaj ka šibin ma thaj ka mudaren ma, a o trito đive ka uštav tare mule.”
LUK 18:34 Thaj e sikade khanči ni haljarde tar gova so vaćarda o Isus. O značenje tar kala lafura sasa lendar garado thaj ni džanglje so sasa lenđe vaćardo.
LUK 18:35 A kana o Isus reslo pašo foro Jerihon, sasa jekh koro manuš savo bešindoj mangljarola ko drom.
LUK 18:36 Thaj kana o koro šunda kaj pherdo manuša načhen, pučlja: “So si gova?”
LUK 18:37 Thaj vaćarde lese kaj načhol o Isus taro foro Nazaret.
LUK 18:38 Thaj o koro dija vika: “Isuse, Čhaveja e Davideso, smiluji tut pe mande.”
LUK 18:39 Thaj nesave manuša save đele anglo Isus phende lese te ma dol vika gaći thaj vov pozurale dija vika: “Čhaveja e Davideso, smiluji tut pe mande!”
LUK 18:40 O Isus šunda le thaj ačhilo thaj vaćarda te anen e kore manuše paše leste. Kana ande le pučlja le o Isus:
LUK 18:41 “So manđe te ćerav tuće?” A vov vaćarda: “Gospode! Mangav te dikhav!”
LUK 18:42 A o Isus phenda lese: “Ćo pačajipe sastarda tut. Ake, dikh!”
LUK 18:43 Thaj sigate dikhlja, đelo palo Isus thaj hvalisada e Devle. Thaj savore save dikhlje kava hvalisade e Devle.
LUK 19:1 Thaj kana dija o Isus ano foro Jerihon, dok nakhlo gothar,
LUK 19:2 avilo nesavo manuš so akhardola Zakej, savo sasa šorutno e carincurengo thaj sasa barvalo.
LUK 19:3 Thaj manglja te dičhol e Isuse, te dičhol ko si vov thaj naštine tare but manuša, golese kaj o Zakej sasa cikno.
LUK 19:4 Thaj prastaja po anglal, uštilo pi divljo smokva te dičhol le, golese kaj džanglja kaj o Isus ka načhol gothar.
LUK 19:5 Thaj kana avilo o Isus ke gova than, dikhlja le upre thaj vaćarda lese: “Zakej! Ulji sigate! Ađive trubul te avav gosto ane ćo čher.”
LUK 19:6 Thaj o Zakej sigate ulilo taro kaš thaj anda le an po čher radosno.
LUK 19:7 Thaj savore, kana dikhlje kava, vaćarde maškar peste kaj ne bi trubula te avol ano čher e grešnikoso.
LUK 19:8 A o Zakej ačhilo thaj vaćarda e Gospodese: “Gospode! Ak opaš mo barvalipe ka dav e čororenđe thaj ako nekas phabardem ka iriv lese štar droma po but.”
LUK 19:9 A o Isus vaćarda lese: “Avilo ađive spasenje kale čherese, golese kaj si i kava čhavo e Avraameso!
LUK 19:10 Golese kaj me o Čhavo e manušeso aviljem te rodav thaj te spasiv so si hasardo.”
LUK 19:11 But manuša gova šunde thaj o Isus vaćarda lenđe jekh paramič, golese kaj sesa pašo Jerusalim thaj dije gođi kaj akana ka avol o Carstvo e Devleso.
LUK 19:12 Thaj o Isus vaćarda gijate: “Jekh manuš tari prešundi familija đelo ani durutni phuv te postavin le za ko caro thaj te iril pe.
LUK 19:13 Angleder so đelo akharda dešen piren slugen thaj dija len po opaš kila srebro thaj vaćarda lenđe: ‘Trgujin sa dži kaj ni avav.’
LUK 19:14 A e manuša tar lesi phuv mrzisade le thaj bičhalde pe manušen te vaćaren e po bare carose: ‘Ni manga vov te carujil pe amende.’
LUK 19:15 Thaj kana irisajlo sar caro, vaćarda te akharen okolen slugen kase dija e srebrenjakura, te dičhol so ćerde.
LUK 19:16 Tegani avilo o angluno thaj vaćarda: ‘Barutneja! Ćerdem deš droma po but srebro nego so dijan ma.’
LUK 19:17 Thaj vaćarda lese o caro: ‘But šukar. Tu san šukar sluga! Kana sana manđe šukar ko cikno ak dav tut te ave pe deš forura embaro.’
LUK 19:18 Thaj avilo o dujto thaj vaćarda: ‘Gospodarona! Ćerdem pandž droma po but srebro nego so dijan ma.’
LUK 19:19 O caro vaćarda: ‘Šukar! Tu av embaro pe pandž forura.’
LUK 19:20 O trito avilo thaj vaćarda: ‘Gospodarona! Ake ćo srebro. Garadem le ano kotor e šejengo
LUK 19:21 golese kaj daraljem tutar. Golese kaj san zuralo manuš. Le so naj ćiro thaj ćide so ni sejisadan.’
LUK 19:22 A o caro vaćarda lese: ‘Pale će lafura ka sudiv tut, bilačheja slugo! Džangljan kaj sem zuralo manuš, kaj lav okova so naj mingro thaj ćidav so ni sejisadem?
LUK 19:23 Pa sose ni dijan mo srebro e trgovcurenđe thaj me kana ka avav ka ćidav gova kamatencar?’
LUK 19:24 Thaj vaćarda averenđe so ačhile angle leste: ‘Len gova srebro lestar thaj den le okolese so isi le pandž kile srebrenjakura.’
LUK 19:25 Thaj vaćarde lese: ‘Gospodarona! Le isi le pandž kile srebro.’
LUK 19:26 A o caro vaćarda lenđe: ‘Golese kaj vaćarav tumenđe kole so isi ka dol pe lese, a kole so naj ka lol pe lestar i okova zala so isi le.
LUK 19:27 A kolen me dušmajen, save ni manglje te avav lengo caro pe lende, anen len akari thaj čhinen len angle mande.’”
LUK 19:28 Thaj kana vaćarda lenđe gova o Isus đelo anglal thaj đelo upre ano foro Jerusalim.
LUK 19:29 Kana avile pašo gav Vitfaga thaj o gav Vitanija pašo Maslinsko brego, bičhalda pe dujen sikaden.
LUK 19:30 Thaj vaćarda lenđe: “Džan ane gova gav angle tumende thaj ka aračhen cikne here phanglo pe savo vadži nijekh manuš ni uklilo. Putren le thaj anen le.
LUK 19:31 Thaj ako khoni pučol tumen: ‘Sose putren le?’, gija vaćaren lese: ‘E Gospodese trubul.’”
LUK 19:32 Kana đele, arakhlje sar so vaćarda lenđe o Isus.
LUK 19:33 A kana putarde e cikne here pučlje len e manuša kaso sasa o cikno her: “Sose putren e cikne here?”
LUK 19:34 A von vaćarde: “E Gospodese trubul.”
LUK 19:35 Thaj ande le ko Isus thaj čhute pe fostanura po cikno her thaj bešljarde e Isuse pe leste.
LUK 19:36 Thaj kana đelo o Isus nakaro Jerusalim, e manuša čhute pe fostanura ko drom te den čast e Isusese.
LUK 19:37 Kana avilo pašo than kaj počnil o Maslinsko brego, lije but sikade te radujin pe thaj te hvalin e Devle tare sa o glaso baše čudesura so dikhlje.
LUK 19:38 Vaćarde: “Blagoslovimo o caro savo avol ano alav e Gospodeso! Mir ko nebo thaj slava e Devlese ko učipe!”
LUK 19:39 Thaj nesave fariseja save sesa maškare manuša vaćarde lese: “Učitelju! Vaćar će sikadenđe te ma phenen gova!”
LUK 19:40 Thaj o Isus vaćarda lenđe: “Phenav tumenđe, ako von ni vaćaren, e bara ka vaćaren!”
LUK 19:41 Thaj kana avilo o Isus pašo Jerusalim dikhlja o foro thaj ruja lese.
LUK 19:42 Vaćarda: “O, so bi mangava i tu ađive te džane so ka anol će mir! Akana si kasno i o mir garado tutar.
LUK 19:43 Golese kaj ka aven e đivesa kana e dušmanura ka vazden tuće bare duvara, ka opkolin tut thaj ka ćićiden tut tare sa e riga.
LUK 19:44 Ka peraven tut thaj ka mudaren kolen save bešen ane tute. Thaj ni ka ačhaven nijekh bar ko leso than, golese kaj ni džangljan o vreme kana avilo tute o Dol.”
LUK 19:45 Kana dija ano Hram o Isus lija te tradol okolen save bićinena ane leste.
LUK 19:46 Vaćarda: “Ano Sveto lil ačhol: ‘Mo čher ka avol čher e molitvako’, a tumen ćerden le ‘čher kaj garaven pe e čora.’”
LUK 19:47 Thaj o Isus sikada ano Hram dži jekh đive. Thaj e šorutne sveštenikura, e učitelja tare Mojsijaso zakono katane e manušenđe šorutnencar dikhlje sar te mudaren e Isuse.
LUK 19:48 Al ni arakhlje so te ćeren lese, golese kaj sa e manuša džana pale leste thaj šunde sa lese lafura.
LUK 20:1 Jekh đive kana o Isus ano Hram sikada e manušen thaj vaćarda o Lačho lafi, avile e šorutne sveštenikura, e učitelja tare Mojsijaso zakono thaj e phuredera.
LUK 20:2 Thaj pučlje le: “Vaćar amenđe kotar tuće pravo kava te ćere? Ko dija tut kava pravo?”
LUK 20:3 A o Isus vaćarda lenđe: “I me tumen ka pučav. Vaćaren manđe:
LUK 20:4 O Dol li vaćarda e Jovanese te krstil e manušen, il e manuša vaćarde lese gova te ćerol?”
LUK 20:5 Thaj von vaćarde maškar peste: “Te vaćardam kaj si taro Dol, ka vaćarol sose ni pačajam e Jovane.
LUK 20:6 A te vaćardam kaj si tare manuša, savore ka čhuden bara pe amende, golese kaj savore pačaje kaj o Jovane o Krstitelj sasa proroko.”
LUK 20:7 Thaj von vaćarde e Isusese: “Ni džana ko dija pravo e Jovane te krstil.”
LUK 20:8 A o Isus vaćarda lenđe: “Ni me ni ka vaćarav tumenđe kotar manđe kava pravo.”
LUK 20:9 Thaj o Isus lija te vaćarol kaja paramič: “Jekh manuš sadisada drakha ane vinograd thaj iznajmisada e manušenđe i phuv te ćeren bući gothe, a vov đelo ko foro te bešol pherdo berša.
LUK 20:10 Thaj kana barili i drakh, bičhalda pe sluga ke gola manuša te ćidol o kotor taro bijandipe e drakhako so lese preperol. A e manuša save ćerde bući ki drakh marde le thaj bičhalde le čuče vastencar.
LUK 20:11 Thaj bičhalda avere sluga, a i gole marde thaj ladžarde thaj bičhalde le čuče vastencar.
LUK 20:12 Thaj bičhalda tritone, a le ratvarde le thaj tradije le.
LUK 20:13 Tegani o manuš kasi sasa i drakh vaćarda: ‘So te ćerav? Te bičhalav me mangle čhave, šaj le ka poštujin.’
LUK 20:14 A e manuša save ćerde bući ki drakh kana dikhlje lese čhave, vaćarde jekh averese: ‘Kava si leso čhavo. Aven te mudara le te ačhol gova amenđe so si leso!’
LUK 20:15 Thaj ikalde le avral tare drakha thaj mudarde le. So den gođi so ka ćerol o manuš so si lesi drakh kale manušenđe kana ka šunol so ćerde?
LUK 20:16 Ka avol thaj sa ka mudarol e bućarnen thaj i drakh ka iznajmil averenđe.” A kala save šunde vaćarde e Isuse: “Ma te dol o Dol gova te avol!”
LUK 20:17 A o Isus dikhlja ane lende thaj vaćarda: “A so ačhol ano Sveto lil: ‘O bar so čhudije e manuša save vazden e duvara ćerdilo emglavno bar taro ugao?’
LUK 20:18 Savo perol pe gova bar, o bar ka phađol le ke kotora, a ako perol gova bar pe nekaste ka mudarol le.”
LUK 20:19 Thaj dikhlje e šorutne sveštenikura thaj e učitelja tare Mojsijaso zakono ane gova sato te vazden po va pe leste, al darajle tare but manuša, golese kaj haljarde kaj o Isus kaja paramič vaćarol lendar.
LUK 20:20 E učitelja tare Mojsijaso zakono thaj e šorutne sveštenikura dikhlje po Isus thaj bičhalde ke leste špijunuren, save ćerde pe čačutne, te bi dolen e Isuse kaj vaćarol khanči bilačhe te bi dena le ko rimsko upravitelji.
LUK 20:21 Thaj pučlje e Isuse: “Učitelju! Džana kaj šukar vaćare thaj sikave thaj ni dičhe ko si ko, nego čače sikave o drom e Devleso.
LUK 20:22 Vaćar amenđe trubul li te da o porezi e carose il na?”
LUK 20:23 A o Isus dikhlja lengo lukavstvo thaj vaćarda lenđe:
LUK 20:24 “Sikaven manđe jekh srebrno parava savesa poćinen o porezi. Kaso muj si kate ke pare thaj kaso alav?” A von savore vaćarde: “E caroso.”
LUK 20:25 A o Isus vaćarda lenđe: “Den so si e caroso e carose, a so si e Devleso den e Devlese.”
LUK 20:26 Thaj naštine te aračhen khanči bilačhe ane lese lafura angle manuša thaj divisajle pašo leso vaćaripe thaj khanči ni vaćarde.
LUK 20:27 Gija avile nesave sadukejura save vaćarena kaj khoni ni ka uštol tare mule thaj pučlje e Isuse:
LUK 20:28 “Učitelju! O Mojsije pisisada amenđe kava zakono kana merol nekaso phral thaj ačhavol romnja a ni sasa len čhave. Gova manuš trubul te lol pe phralese romnja te šaj bijanol čhave savese ka preperol sa o barvalipe e muleso thaj te phiravol leso alav.
LUK 20:29 Sesa efta phrala, a angluno lija romnja thaj mulo bize čhave,
LUK 20:30 thaj o dujto lija la thaj vov mulo,
LUK 20:31 thaj o trito lija la, i gija so efta. Thaj ni ačhade čhaven pale peste thaj savore mule.
LUK 20:32 Thaj empalal muli i romni.
LUK 20:33 Kana ka ušten e mule, kasi romni ka avol golese kaj sasa so eftanenđi romni?”
LUK 20:34 Thaj o Isus vaćarda lenđe: “Manuša kale svetose len pe thaj den pe.
LUK 20:35 A okolen saven o Dol dičhol sar dostojna te ušten tare mule thaj ka aven džuvde an kova sveto savo avol, ni ka len pe thaj ni ka den pe.
LUK 20:36 Golese kaj ni ka meren, ka aven sar melekura. Von si e Devlese čhave, golese so o Dol ka vazdol len tare mule.
LUK 20:37 A kaj e mule ka ušten thaj i o Mojsije vaćarda ando Sveto lil so pisil taro grmo savo phabol. Gothe vov e Gospode dol vika sar Devle e Avraameso thaj Devle e Isaakoso thaj Devle e Jakoveso.
LUK 20:38 A o Dol naj Dol e mulengo nego e džuvdengo, golese so si lese savore džuvde.”
LUK 20:39 A nesave učitelja tare Mojsijaso zakono vaćarde e Isusese: “Učitelju! Šukar vaćardan.”
LUK 20:40 Darajle thaj khoni ni tromaja te pučol le khanči.
LUK 20:41 Thaj o Isus pučlja len: “Sar gova šaj vaćaren kaj si o Hrist čhavo e caroso e Davideso?
LUK 20:42 Kana korkoro o David vaćarol ane po Psalm savo ačhol ano Sveto lil: ‘Vaćarda o Gospod e Gospodese mingrese: Beš ko počasno than paše mande
LUK 20:43 dži kaj ni pašljarav e dušmanen tale pingre ćire.’
LUK 20:44 O David akharda e Hriste Gospode, pa sar šajine te avol leso čhavo?”
LUK 20:45 Thaj angle sa e manuša, o Isus vaćarda pe sikadenđe:
LUK 20:46 “Aračhen tumen tare učitelja tare Mojsijaso zakon save manđen te džan ane bare fostanura thaj roden e manuša te pozdravin len thaj te den len poštujipe ke trgura thaj te ačhaven lenđe anglune thana te bešen ke sinagoge thaj ke abava,
LUK 20:47 save ko xoxaipe len o imanje e udovicengo, xoxavne thaj dugačko molin pe e Devlese. Von ka aven but osudime.”
LUK 21:1 Thaj ano Hram o Isus dičhola sa e barvalen sar čhuven daro e Devlese ani hramsko riznica.
LUK 21:2 Thaj dikhlja jekha čora udovica sar čhuta duj emcikne pare.
LUK 21:3 Thaj vaćarda: “Čače, vaćarav tumenđe, kaja čorori udovica čhuta po but e Devlese savorendar!
LUK 21:4 Golese kaj savore lendar čhute so sasa len pobut, a voj gija čorori, sa dija so sasa la.”
LUK 21:5 Thaj kana nesave sikade lije te vaćaren taro Hram kaj si lačhardo lačhe barencar thaj ukrasurencar save e manuša dije e Devlese, a o Isus vaćarda:
LUK 21:6 “Ka avol o đive, tare sa kava so dičhen, ni ka ačhol ni bar po bar. Sa ka avol crdimo.”
LUK 21:7 A e sikade pučlje le: “Učitelju, kana ka avol gova? Save znakosa ka sikadol gova so ka avol?”
LUK 21:8 A o Isus vaćarda lenđe: “Aračhen tumen ma te xoxaven tumen! Golese kaj but ka aven ane mingro alav i ka phenen pese kaj si Mesija vaćarindoj: ‘Avilo o vreme!’ Ma pačan ane lende.
LUK 21:9 A kana šunen za ko maripe thaj pobune, ma daran. Golese so sa gova trubul te avol, al o krajo ni ka avol sigate.”
LUK 21:10 Tegani o Isus vaćarda lenđe: “Ka maren pe e manuša e manušencar thaj o carstvo po carstvo ka uštol.
LUK 21:11 Thaj i phuv ka tresil pe thaj ka avol bokhalipe thaj nasvalipe ke but thana ki phuv. Ka aven bare znakura ko nebo savendar e manuša ka pherdon dar.
LUK 21:12 A angleder sa golestar ka dolen tumen thaj ka traden tumen thaj ka den tumen ke sudije e sinagogenđe thaj ka phanden tumen ano phanglipe. Ka inđaren tumen angle carura thaj angle vladara golese so sen me sikade.
LUK 21:13 A gova ka avol tumenđe te bi vaćarena lenđe mandar.
LUK 21:14 Ma daran so ka phenen kana ka trubul te branin tumen.
LUK 21:15 Golese so ka dav tumen lafura thaj mudrost savaće našti te protivil pe nijekh manuš.
LUK 21:16 A ka izden tumen i tumare dada, tumare deja thaj phrala thaj tumare pašutne thaj amala. Nesave tumendar ka mudaren.
LUK 21:17 Thaj savore ni ka manđen tumen golese so sen me sikade.
LUK 21:18 Al o bal tumare šorestar ni ka perol.
LUK 21:19 Ako ni ačhon te pačan an mande, ka avol tumen džuvdipe bizo meripe.”
LUK 21:20 O Isus vadži vaćarda: “A kana dičhen kaj o Jerusalim opkolimo e vojskasa, te džanen kaj avilo o vreme te avol pusto.
LUK 21:21 Tegani e manuša save si tari Judeja nek našen ke bregura. Thaj e manuša save si taro Jerusalim nek ikljen avral thaj save si avral ma te irin pe an leste.
LUK 21:22 Golese kaj gola đivesa ka avol e Devlesi kazna, savasa ka pherdol sa okova so si pisimo ano Sveto lil.
LUK 21:23 Al pharo e khamnjenđe thaj kolenđe save den čuči ane gola đivesa! Golese kaj ka avol baro bilačhipe ki phuv thaj bari holi pe kala manuša.
LUK 21:24 Von ka mudaren kalen manušen e oštrone mačosa thaj ka inđaren len ano phanglipe maškare sa e manuša ki phuv. Thaj o Jerusalim ka uštaven e manuša save ni džanen e Devlese sa dok ni načhol o vreme lengo.”
LUK 21:25 Vadži o Isus vaćarda: “Thaj ka aven e znakura ano kham thaj ano čhon thaj ane čerenja, a ki phuv e manuša ni ka džanen so te ćeren tari dar golese so o more ka šundol but thaj e talasura.
LUK 21:26 E manuša ka meren tari dar thaj taro ađućaripe so ka avol e svetosa, golese kaj e neboso zuralipe ka tresil pe.
LUK 21:27 Tegani man, e Čhave e manušese, ka dičhen man sar avav pe oblakura e zuralimasa thaj ani bari slava.
LUK 21:28 A kana ka lol te avol gova, ušten thaj vazden tumare šore, golese kaj tumaro Osloboditelji avol tumende.”
LUK 21:29 Thaj o Isus vaćarda lenđe i paramič: “Dičhen pi smokva thaj sa e kašta.
LUK 21:30 Kana dičhen kaj ikljen e luluđa lenđe džanen kaj paše si o milaj.
LUK 21:31 Gijate tumen kana dičhen kaj sa avol gija sar so phendem, džanen kaj si paše o Carstvo e Devleso.
LUK 21:32 Čače vaćarav tumenđe, kaj kaja generacija ni ka načhol dok sa kava ni avol.
LUK 21:33 O nebo thaj i phuv ka načhen, a mo lafi ni ka načhol.”
LUK 21:34 Pale gova o Isus vaćarda: “Al aračhen tumen ma tumare ile te aven opteretime ano halanipe thaj matipe thaj e brigencar kale svetose thaj ma gova đive te resol tumen tari jekh drom.
LUK 21:35 Golese so ka avol sar zamka pe sa e manuša so živin pi kaja phuv.
LUK 21:36 Golese aven džungade sa o vreme thaj molin tumen te bi šaj crdena tumen taro sa o bilačhipe so akana avol thaj te ačhen bizi ladž ano radujipe angle mande, anglo Čhavo e manušeso.”
LUK 21:37 O Isus svako đive sikada ano Hram a ki rat suta ko Maslinsko brego.
LUK 21:38 Thaj sa e manuša avena sabalin ke leste te šunen le ano Hram.
LUK 22:1 Paše sasa e barе đivesa tare bikvasacoso mangro savo akhardol Pasha.
LUK 22:2 Thaj e šorutne sveštenikura thaj e učitelja tare Mojsijaso zakono vaćarde maškar peste sar te mudaren e Isuse, al darajle e manuša te na bunin pe.
LUK 22:3 Tegani o Satana dija ano Juda Iskariotsko, savo sasa jekh tare dešuduj apostolura.
LUK 22:4 Đelo thaj vaćarda e šorutne sveštenikurencar thaj e hramese zapovednikurencar sar ka izdajil e Isuse.
LUK 22:5 Thaj von radujisajle thaj vaćarde e Judase kaj ka poćinen lese gova.
LUK 22:6 Thaj o Juda dija po lafi. Thaj vov rodija šukar vreme te predol e Isuse dok ni sesa gothe but manuša.
LUK 22:7 Thaj avilo o angluno đive e bikvasacose mangrengo, ke savo trubuja te čhinol pe o pashalno bakroro,
LUK 22:8 o Isus vaćarda e Petrese thaj e Jovanese: “Džan thaj ćeren amenđe Pasha te šaj te xa.”
LUK 22:9 A von pučlje le: “Kaj manđe te ćera la?”
LUK 22:10 A o Isus vaćarda: “Kana ka den ano foro, ka aračhen manuše savo inđarol ano khoro paj. Džan pale leste ane savo čher vov džal,
LUK 22:11 thaj pučen gole čherutne: ‘O učitelji pučol an savi soba šaj xal i Pasha pe sikadencar?’
LUK 22:12 Thaj vov ka sikavol tumenđe bari upruni soba savi si postavimi. Gothe ćeren i Pasha.”
LUK 22:13 Thaj o Jovane thaj o Petar đele ano foro i arakhlje sar so vaćarda lenđe o Isus thaj gothe ćerde i Pasha.
LUK 22:14 Thaj kana avilo o sato, o Isus bešlo ki sinija, pe dešudujen apostolurencar.
LUK 22:15 Thaj vaćarda lenđe: “But mangljem te xav kaja Pasha tumencar angleder so ka avav mudardo.
LUK 22:16 Golese vaćarav tumenđe kaj od akana ni ka xav i Pasha dok ni pherdol ano Carstvo e Devleso.”
LUK 22:17 Thaj lija o tahtaj e moljasa thaj dija hvala e Devlese thaj vaćarda: “Len thaj ulaven la maškare tumende.
LUK 22:18 Vaćarav tumenđe, od akana ni ka pijav i mol sa dok ni avol o Carstvo e Devleso.”
LUK 22:19 Thaj lija o mangro, dija hvala, thaj phaglja le thaj ulada e sikadenđe vaćarindoj: “Kava si mingro telo savo dol pe tumenđe. Kava ćeren te den tumen gođi mandar.”
LUK 22:20 A palo xape lija o tahtaj e moljasa thaj vaćarda: “Kava tahtaj si nevo savez ane mingro rat savo čhordol tumenđe.
LUK 22:21 A ak mo izdajniko bešol mancar kate ki sinija.
LUK 22:22 Thaj me, o Čhavo e manušeso, mora te merav sar so si phendo, al pharo e manušese savo ka izdol man!”
LUK 22:23 Thaj e sikade lije maškar peste te pučen pe ko bi ćerola gova lendar.
LUK 22:24 Thaj lije te ćeren čingara maškare peste ko lendar bi avola embaro.
LUK 22:25 A o Isus vaćarda lenđe: “E carura tar kaja phuv gospodarin pe pire manuša thaj isi len vlast pe lende. Von korkore pese vaćaren kaj si ‘manuša save but den šukaripe’.
LUK 22:26 A tumen ma ćeren gijate! Nego ko si tumendar embaro te avol emcikno thaj savo si vođa nek avol kova savo kandol.
LUK 22:27 Golese ko si embaro? Kova savo bešol ko astali il savo kandol? Naj li kova savo bešol ko astali? A me sem maškar tumende okova so kandol.
LUK 22:28 A tumen sen gola save ačhile mancar ane mo bilačhipe.
LUK 22:29 Thaj ačhavav tumenđe o carstvo sar mo Dad so ačhada manđe
LUK 22:30 te xan thaj te pijen ko astali mingro ane mingro carstvo thaj te bešen ko tron thaj te sudin pe dešuduj plemenura e Izraelese.”
LUK 22:31 Thaj vaćarda o Isus: “Simone! Simone! Ak o Satana manđol te sejil tumen sar so sejil pe o điv.
LUK 22:32 A me molisaljem tuće ćo pačajipe ma te ačhol. A tu kana ka iri tut ke mande, te zurave će phralen!”
LUK 22:33 A o Petar vaćarda lese: “Gospode! Spremno sem ano phanglipe thaj ano meripe tusa te džav!”
LUK 22:34 A o Isus vaćarda lese: “Vaćarav tuće, Petre! Ađive ni ka đilabol o bašno dok tu trin droma ni vaćare kaj ni pindžare man.”
LUK 22:35 Thaj vaćarda lenđe: “Kana bičhaldem tumen bize kese parencar thaj bize traste thaj bizo pođipe, so naj sasa tumen?” A von vaćarde lese: “Khanči.”
LUK 22:36 A o Isus vaćarda lenđe: “A akana kas isi kesa te lol la! Gijate i pi trasta! A kas naj mačo nek biknol po fostano thaj nek ćinol pese.
LUK 22:37 Golese vaćarav tumenđe kaj trubul te pherdol okova so ačhol ano Sveto lil mandar: ‘Thaj e manuša dikhlje le sar jekhe manuše lendar save phađen o zakono.’ Golese sa so pisisade e prorokura mandar ka avol sa čače.”
LUK 22:38 A von vaćarde lese: “Gospode! Ak, isi amen duj mačura.” A vov vaćarda lenđe: “Šukar si!”
LUK 22:39 Thaj iklindoj gothar, pale po adeti, đelo ko Maslinsko brego. A pale leste đele e sikade lese.
LUK 22:40 Thaj kana resle o Isus vaćarda lenđe: “Molin tumen te ma peren ano iskušenje!”
LUK 22:41 Thaj crdijape lendar gaći kobor šaj te čhudol pe bar thaj pelo ke pe koča em molisajlo e Devlese:
LUK 22:42 “Dade! Te mangljan le mandar te ma pijav tar kava tahtaj e bilačhimaso. Al nek avol sar tu so manđe, a na sar so me mangav.”
LUK 22:43 Tegani sikadilo lese o meleko taro nebo thaj zurada le.
LUK 22:44 A kana dolda le bari muka, but pozurale molisajlo, a znoj leso sasa sar kaplje taro rat save perena ki phuv.
LUK 22:45 Pali molitva uštilo thaj avilo ke pe sikade thaj arakhlja len sar soven taro pharipe kobor sasa lenđe.
LUK 22:46 Thaj o Isus vaćarda lenđe: “Sose soven? Ušten, molin tumen e Devlese te ma peren ano iskušenje!”
LUK 22:47 Thaj dok o Isus vaćarda, e manuša thaj o Juda, jekh tare dešuduj sikade, avena premal leste. Avilo o Juda pašo Isus thaj čumidija le.
LUK 22:48 A o Isus vaćarda lese: “Judo! Čumidimasa li izdaji man, e Čhave e manušese?”
LUK 22:49 A kana e sikade dikhlje so ćerdol, vaćarde “Gospode! Te maramen li? Isi amen mačura.”
LUK 22:50 Thaj čalada jekh tare sikade e sluga e bare sveštenikoso thaj čhinda leso desno kan.
LUK 22:51 A o Isus vaćarda: “Mučhen len! Nek ćeren gova!” Thaj dolda leso kan thaj sastarda le.
LUK 22:52 A o Isus vaćarda e manušenđe so avile pale leste, e šorutne sveštenikurenđe, e zapovednikurenđe e hramese thaj e phurederenđe: “Aviljen pale mande sar po razbojniko čhurencar thaj kaštencar te dolen man!
LUK 22:53 Sose ni dolden ma dok sema ano Hram? Svako đive sema tumencar odori. Al akana si tumaro sato, kana i sila e kalimasi vladil.”
LUK 22:54 Kana dolde e Isuse, inđarde le ke bare sveštenikoso čher. A o Petar odural đelo pale lende.
LUK 22:55 A e stražara phabarde jag ani avlin, bešle savore katane thaj o Petar bešlo lencar.
LUK 22:56 Dikhlja le jekh sluškinja sar bešol paši jag thaj dikhlja nakar leste thaj vaćarda: “Kava sasa lesa!”
LUK 22:57 A o Petar xoxada vaćarindoj: “Džuvlije! Me ni pindžarav le!”
LUK 22:58 Nekobor pale gova pindžarda le aver thaj vaćarda: “Tu san jekh lendar!” A o Petar vaćarda: “Manušeja, naj sem.”
LUK 22:59 Thaj kana nakhlo paše jekh sato nesavo manuš uporno vaćarda taro Petar: “Čače thaj kava manuš sasa lesa. Galilejco si!”
LUK 22:60 A o Petar vaćarda: “Manušeja! Ni džanav so tu phene!” Thaj sigate dok vov vaćarda o bašno đilabija.
LUK 22:61 Thaj irisajlo o Gospod thaj dikhlja e Petre thaj o Petar dija pe gođi so vaćarda lese: “Ađive ni ka đilabol o bašno dok tu trin droma ni vaćare kaj ni pindžare man.”
LUK 22:62 Thaj o Petar iklilo avral thaj zurale ruja.
LUK 22:63 A e čuvara lije te maren e Isuse thaj te maren lesa muj.
LUK 22:64 Thaj učharde lese jakha thaj marde le thaj pučlje le: “Prorokuji ko čalada tut?”
LUK 22:65 Thaj but avera bilačhe buća vaćarde pe leste.
LUK 22:66 Thaj kana sasa sabalin, ćidije pe e narodna phuredera thaj e šorutne sveštenikura thaj e učitelja tare Mojsijaso zakono. Ande e Isuse angle manuša e Bare sudose
LUK 22:67 vaćarindoj: “Tu li san o Hrist? Vaćar amenđe.” A o Isus vaćarda lenđe: “Ako i vaćarav tumenđe, ni ka pačan ma.
LUK 22:68 Te pučljem tumen khanči, ni ka vaćaren manđe.
LUK 22:69 Al od akana me, o Čhavo e manušeso, ka bešav ko časno than pašo Zuralo Dol.”
LUK 22:70 Savore vaćarde: “Tu li san o Čhavo e Devleso?” A o Isus vaćarda lenđe: “Korkore vaćarden kaj sem me.”
LUK 22:71 A von vaćarde: “So trubul amen po but dokazura? Golese kaj korkore amen šundam tare leso muj.”
LUK 23:1 Tegani sa e bare manuša e jevrejska uštile thaj inđarde e Isuse ko Pilat, o rimsko upravnikо.
LUK 23:2 Thaj lije te vaćaren bilačhe e Isusestar: “Arakhljam le sar xoxavol amare manušen thaj ni dol te poćinen o porezi е carose, a pese vaćarol kaj si o Hrist, caro.”
LUK 23:3 A o Pilat pučlja le: “Tu li san o caro e Jevrejengo?” A o Isus irindoj vaćarda lese: “Gija si sar so tu vaćare.”
LUK 23:4 A o Pilat vaćarda e šorutne sveštenikurenđe thaj e manušenđe: “Me ni arakhav nisavo banđipe ane kava manuš.”
LUK 23:5 A von dije zor vaćarindoj: “Vov pire sikajimasa e manušen bunil ki sa i phuv e jevrejenđi. Počnisada ki Galileja thaj avilo sa dži kate ano Jerusalim!”
LUK 23:6 Thaj kana šunda o Pilat, pučlja: “Vov li si tari Galileja?”
LUK 23:7 Thaj kana šunda o Pilat kaj si o Isus tari Galileja bičhalda le ko Irod, golese so o Irod vladisada ani Galileja. A vov sasa ane gola đivesa ano Jerusalim.
LUK 23:8 Kana dikhlja o Irod e Isuse sasa but radujimo, golese kaj odavno manglja te dičhol le, golese kaj but šunda lestar thaj dija gođi kaj o Isus ka ćerol nesavo čudo angle leste.
LUK 23:9 Thaj o Irod pučlja baše but buća, a o Isus khanči ni vaćarda lese.
LUK 23:10 A e šorutne sveštenikura thaj e učitelja tare Mojsijaso zakono ačhile thaj baro bilačhipe vaćarde lestar.
LUK 23:11 A o Irod thaj lese vojnikura ladžarde le thaj asaje e Isusese, urade le ano carsko fostano thaj bičhalda le palal ko Pilat.
LUK 23:12 Thaj ane gova đive mirisajle o Pilat thaj o Irodo maškare peste, a angleder golestar sesa ane čingara.
LUK 23:13 A o Pilat ćidija e šorutne sveštenikuren thaj e barutnen thaj e manušen thaj
LUK 23:14 vaćarda: “Anden manđe kale manuše thaj phenen kaj e manušen bunil. Ake me angle tumende pučljem le thaj ni arakhav ni jekh banđipe so tumen čhuven pe leste.
LUK 23:15 A i o Irod ni arakhlja banđipe pe leste, golese bičhalda le palal amende thaj ak, khanči ni ćerda sosa bi zaslužila te avol mudardo.
LUK 23:16 Golese ka šibi le thaj ka mukha le.”
LUK 23:17 [A trubuja ko prazniko te mučhen jekhe phangle manuše.]
LUK 23:18 A e manuša sa dije vika vaćarindoj: “Le akale a muk amenđe e Varava!”
LUK 23:19 (O Varnava sasa čhudimo ano phanglipe golese so ćerda pobuna ano Jerusalim thaj mudarda nekas.)
LUK 23:20 A o Pilat vadži jekh drom vaćarda kaj bi vov mučhola e Isuse.
LUK 23:21 A von dije vika: “Čhu le ko krsto, čhu le ko krsto!”
LUK 23:22 Thaj o Pilat trito drom vaćarda: “Savo bilačhipe vov ćerda? Me khanči ni dikhav sosa bi zaslužila te avol mudardo, gija ka šibiv le thaj ka mukhav le.”
LUK 23:23 A e manuša ni ačhile te vazden po glaso thaj manglje te čhuven e Isuse ko krsto. I lenđi vika sasa po zurali thaj po zurali.
LUK 23:24 Thaj golese o Pilat vaćarda te avol sar so e manuša manđen.
LUK 23:25 Thaj mukhlja e Varnava, savo sasa ano phanglipe paši pobuna thaj pašo mudaripe, a e Isuse dija lenđe sar so manglje.
LUK 23:26 Thaj kana inđarde e vojnikura e Isuse, dolde nesave Simone tari Kirina savo avola taro polje thaj čhute pe leste o krsto te phiravol le palo Isus.
LUK 23:27 A palo Isus đele pherdo manuša thaj džuvlja save ruje thaj žalisade le.
LUK 23:28 A o Isus okrenisajlo premal lende thaj vaćarda: “Čhejalen taro Jerusalim! Ma roven pale mande. Roven pale tumende thaj pale tumare čhave.
LUK 23:29 Golese dikh, aven e đivesa ane save ka vaćaren: ‘Blagoslovime kola džuvlja save našti bijanen thaj e vođa save ni bijande thaj e čučenđe save ni dije čuči!’
LUK 23:30 Tegani ka vaćaren e planinenđe: ‘Peren pe amende!’ thaj e bregurenđe: ‘Učharen amen!’
LUK 23:31 Golese kaj ako akana ćerol pe kava e zelenone kaštesa, so ka avol e šuće kaštesa?”
LUK 23:32 Inđarde duje bilačhe manušen katane e Isusesa te aven mudare.
LUK 23:33 Thaj kana avile ke kova than savo akhardola kokalo e šoreso, gothe čhute ko krsto e Isuse thaj e duje bilačhe manušen, jekhe tari desno rig e Isusesi a avere ki levo rig.
LUK 23:34 A o Isus vaćarda: “Dade! Oprosti lenđe, golese kaj ni džanen so ćeren.” Thaj e vojnikura čhudije i kocka thaj ulade maškar peste leso fostano.
LUK 23:35 But manuša ačhile thaj dikhlje sa gova, a e barutne marde muj thaj vaćarde: “Averen spasisada, so ni spasil korkoro pes akana, te si vov o Hrist, birimo e Devleso.”
LUK 23:36 A e vojnikura marde muj lesa thaj avile paše leste thaj dije le šut.
LUK 23:37 Thaj vaćarde e Isusese: “Te san tu caro e Judejako, spasi korkoro tut.”
LUK 23:38 A sasa pe leste upre pisimo kala lafura: “Kava si Caro e Jevrejengo.”
LUK 23:39 A jekh tare bilačhe manuša so sesa ko krsto e Isusesa marda muj thaj vaćarda lese: “Te san tu o Hrist, spasi tut thaj amen!”
LUK 23:40 A o dujto ko krsto so sasa dija vika pe leste thaj vaćarda: “Tu li ni dara taro Dol? Kana san i tu korkoro gija osudimo?
LUK 23:41 Amen sam čače osudime, golese sam kate amare bućenđe, a vov nisavo greh ni ćerda.”
LUK 23:42 Thaj vaćarda e Isusese: “Isuse, de tut gođi pe mande thaj av manđe milostivno kana ka rese ane po carstvo.”
LUK 23:43 Thaj vaćarda lese o Isus: “Čače vaćarav tuće: ađive ka ave mancar ano raj.”
LUK 23:44 A sasa popodne kana peli i rat ki sa i phuv dži ke trin popodne,
LUK 23:45 golese so kalilo o kham. A i hramsko fironga pharadili ke opaš.
LUK 23:46 Thaj o Isus dija vika andar sa o glaso: “Dade! Ane ćire vasta mukhav mo duxo.” Thaj gole lafurencar mulo.
LUK 23:47 A kana dikhlja o kapetano so sasa, lija te hvalil e Devle thaj vaćarda: “Čače kava manuš sasa čačukano devlikano manuš!”
LUK 23:48 Thaj sa e manuša save ćidije pe te dičhen kava, kana dikhlje so sasa, irisajle thaj mardepe ane pire kolina tari žal.
LUK 23:49 A kola so džanglje e Isuse thaj e džuvlja so avile lesa tari Galileja ačhile po dur thaj dikhlje kava.
LUK 23:50 Sasa jekh manuš palo alav Josif, savo sasa jekh tare bare manuša e jevrejenđe. Sasa šukar manuš thaj čače devlikano
LUK 23:51 tari Arimateja, foro e Judejako. Vov ni složisajlo golesa so ćerde e Isusese thaj ađućarda o Carstvo e Devleso.
LUK 23:52 Đelo ko Pilat thaj rodije o telo e Isuseso.
LUK 23:53 Thaj o Josif uljarda e Isuseso telo taro krsto thaj paćarda le čaršafesa thaj čhuta le ano limori savo sasa hundo ano bar, ane savo khoni naj sasa čhuto.
LUK 23:54 Ćerda gova jekh đive anglo savato, a o savato lija te ikljol.
LUK 23:55 A e džuvlja save avile e Isusesa andari Galileja, đele palo Josif i dikhlje o limori i sar čhute e Isuseso telo.
LUK 23:56 Irisajle čhere te ćeren o miris thaj so te mačhen e Isuseso telo. Kana sa ćerde, već avilo o savato i naštine ćeren khanči gova đive pale Mojsijaso zakono.
LUK 24:1 Ko angluno đive palo savato, rano sabalin avile e džuvlja ko limori thaj ande mirisura save ćerde
LUK 24:2 thaj arakhlje o bar crdimo taro limori.
LUK 24:3 Dije andre thaj ni arakhlje o telo e Gospodeso e Isuseso.
LUK 24:4 Thaj dok pučlje pe so sasa gova, dikh, duj manuša ačhile angle lende ane sjajna fostanura.
LUK 24:5 E džuvlja but darajle thaj perade pe šore tele nakari phuv. Thaj e duj manuša pučlje e džuvljen: “Sose roden e džuvde maškar e mule?
LUK 24:6 Naj kate. Uštilo tare mule! Den tumen gođi so vaćarda tumenđe dok vadži sasa ani Galileja:
LUK 24:7 ‘Me, o Čhavo e manušeso, trubul te avav dindo ane vasta e manušenđe e grešnonenđe thaj ka čhuven ma ko krsto thaj trito đive ka uštav.’”
LUK 24:8 Thaj dije pe gođi so vaćarda lenđe o Isus.
LUK 24:9 Thaj irisajle taro limori thaj vaćarde sa e dešujekhe apostolurenđe thaj savorenđe averenđe.
LUK 24:10 A gola džuvlja sesa i Marija taro foro Magdala, i Jovana, i Marija e Jakovesi dej thaj avera save vaćarde kava e apostolurenđe.
LUK 24:11 Thaj e apostolurenđe kala lafura sesa sar xoxaipe thaj ni pačaje e džuvljenđe.
LUK 24:12 Al o Petar uštilo thaj prastaja ko limori. Kana telilo, dikhlja samo o čaršafi savo ačhilo thaj đelo thaj čudisajlo ane peste so sasa gova.
LUK 24:13 Ane gova đive duj e Isusese sikade đele ano gav savo akhardola Emaus thaj vov sasa dur taro Jerusalim dešujekh kilometra.
LUK 24:14 Thaj phirindoj vaćarde maškar peste sa okova so sasa.
LUK 24:15 Thaj dok vaćarde maškar peste thaj pučlje khanči jekh avere, korkoro o Isus avilo paše lende thaj đelo lencar.
LUK 24:16 Al lenđe jakhenđe ni sasa mukhlo te pindžaren le.
LUK 24:17 A o Isus pučlja len: “Sostar gova vaćaren maškar tumende phirindoj?” Ačhile i tužnisajle.
LUK 24:18 A jekh ko alav o Kleopa, vaćarda e Isusese: “Tu li san jedino abandžija ano Jerusalim savo ni šunda so sasa kala đivesa odori?”
LUK 24:19 Thaj o Isus pučlja len: “So sasa gova?” Thaj von phende lese: “Gova so ćerdilo e Isusesa taro Nazaret. Vov sasa zuralo proroko ano vaćaripe thaj ano ćeripe anglo Dol thaj angle manuša.
LUK 24:20 Amare šorutne sveštenikura thaj amare avera vladara dije le te avol osudimo ko meripe thaj čhute le ko krsto.
LUK 24:21 Amen nadisajljam kaj vov ka ikalol o Izrael. Ake trito đive sar sasa sa gova.
LUK 24:22 Thaj bunisade amen nesave džuvlja maškar amende. Save sesa sabalje ko limori,
LUK 24:23 al ni arakhlje e Isuseso telo odori. Avile thaj phende amenđe kaj dikhlje e melekuren save phende lenđe kaj si o Isus džuvdo.
LUK 24:24 Tegani nesave amendar đele ko limori thaj dikhlje kaj si o limori čučo, sar so vaćarde e džuvlja, al ni dikhlje e Isuse.”
LUK 24:25 A o Isus vaćarda lenđe: “O bigođaće manušalen! Pharo tumenđe te pačan so vaćarde e prorokura ano Sveto lil!
LUK 24:26 Ni li von vaćarde kaj o Hrist ka načhol sa gova bilačhipe angleder so o Dol ka proslavil le?”
LUK 24:27 Thaj lija te objasnil lenđe o Isus so si pisimo taro Hrist, so pisada o Mojsije thaj sa e prorokura ano Sveto lil.
LUK 24:28 Thaj kana avile pašo gav ane savo đele, o Isus ćerda pe kaj manđol te džal po dur lendar.
LUK 24:29 Thaj von ačhade le vaćarindoj: “Ač amencar! Nakhlo o đive thaj i rat lija te perol!” Ačhilo thaj dija lencar ano čher.
LUK 24:30 Thaj kana sasa lencar ko astali, o Isus lija o mangro, blagoslovisada le thaj phaglja le thaj dija len.
LUK 24:31 Tegani lenđe jakha putajle thaj pindžarde le. Thaj sigate hasajlo.
LUK 24:32 Thaj von vaćarde jekh averese: “Ni li phabile amare ile kana o Isus phirindoj vaćarda amenđe ko drom thaj kana objasnisada amenđe o Sveto lil?”
LUK 24:33 Thaj uštile ane gova sato thaj irisajle ano Jerusalim. Arakhlje e dešujekhen apostoluren sar bešen savore thaj save sesa lencar.
LUK 24:34 Thaj e dešujekh sikade vaćarde lenđe: “Čače uštilo o Gospod thaj sikada pe e Simonese!”
LUK 24:35 Thaj kala duj sikade so sesa ko drom pašo Emaus vaćarde so sasa thaj sar pindžarde e Isuse kana phaglja o mangro.
LUK 24:36 A kana von gova vaćarde, o Isus tar jekh drom ačhilo maškare lende thaj vaćarda lenđe: “Mir tumenđe.”
LUK 24:37 A von darajle thaj sesa bunime golese kaj dije gođi kaj dičhen duxo.
LUK 24:38 Thaj vaćarda lenđe: “Sose daran? Thaj sose ni pačan?
LUK 24:39 Dičhen me vasta thaj me pingre! Me sem gova! Dolen man thaj ka dičhen! Golese kaj e duxo naj telo thaj kokala sar so dičhen man isi!”
LUK 24:40 Thaj dok vaćarola sa gova sikada pe vasta thaj pe pingre save sesa kovime ko krsto.
LUK 24:41 Sesa gija začudime em radosna kaj naštine pačan thaj pučlja len: “Isi li tumen khanči xamase?”
LUK 24:42 A von dije le kotor peće mačhe.
LUK 24:43 Thaj lija o Isus em xalja angle lende.
LUK 24:44 Thaj vaćarda lenđe: “Kava si okova sostar vaćardem tumenđe kana sema tumencar, kaj trubul te avol sa so pisime mandar ane Mojsijaso zakono thaj ane Lila save pisade e prorokura thaj ane Psalmura.”
LUK 24:45 Tegani putarda lenđe jakha te haljaren o Sveto lil.
LUK 24:46 Thaj vaćarda lenđe: “Gija si pisimo ano Sveto lil, kaj trubul o Hrist te mudardol thaj te uštol tare mule ko trito đive.
LUK 24:47 Thaj an leso alav ka vaćarol pe sa e manušenđe, počnindoj taro Jerusalim, kaj trubul te pokajin pe te bi o Dol oprostila lenđe grehura.
LUK 24:48 A tumen sen kola save dikhlje sa kava so sasa.
LUK 24:49 Thaj dikh, me ka bičhalav o Sveto Duxo pe tumende sar mo Dad so obećisada. A tumen ačhen ano foro ko Jerusalim sa dok o Dol ni bičhalol pe tumende pi zor!”
LUK 24:50 Thaj o Isus inđarda len dži ko gav i Vitanija. Gothe vazdija pe vasta thaj blagoslovisada len.
LUK 24:51 Thaj sar blagoslovisada len lija te crdol pe lendar thaj lija te uštol ko nebo.
LUK 24:52 Thaj von pele ke pire koča anglo Isus, tegani irisajle ano Jerusalim radosna.
LUK 24:53 Thaj sesa stalno ano Hram thaj slavisade e Devle. Amin.
